فرهنگ شهر














لوئيز مامفورد
________________
از سال‌هاي بسيار دور، يعني 1915 با تشويق پاتريك گدس به‌جمع‌آوري مطالبي پرداختم كه به‌كتاب حاضر تبديل شد . نظير تمامي مقالات و كتاب‌هايي كه تا آن زمان دربارة معماري ، برنامه‌ريزي واحدهمسايگي، مسكن ، و توسعة منطقه‌اي منتشر كرده‌بودم ، اين نيز كتاب بر تحقيقات دست‌اول متكي است كه از مناطق مختلف گردآوري شده‌است و با بررسي دقيق محل تولدم ، نيويورك، و اطراف آن آغاز مي‌شود. همة تلاش‌ام در جهت كشف روشي يكپارچه در حوزه‌اي متمركز بوده است كه تا كنون متخصصاني با گرايش هاي مختلف، دربارة آن با هدف عمل جمعي براي استقرار اصولي پايه كه بتوان براساس آن محيط انساني ــ ساختمان‌ها‌، محله‌ها ، شهرها و مناطق ــ را نوسازي كرد، كار كرده‌اند. بررسي جنبه‌هايي از زندگي كه معمولاً تحت عناوين اخلاق ، مذهب و آموزش شناخته‌مي‌شوند به زماني ديگر موكول مي‌شود. در اين كتاب حتي با پذيرش مخاطرة، مي‌بايست بخش‌هايي از كتاب تكنيك و تمدن را مورد بررسي تطبيقي قراردهيم. دو كتاب مذكور در عين استقلال، مكمل هم نيز به‌شمار مي‌روند: هر كدام از اين كتاب‌ها به‌نوبة خود در‌پي‌آنند كه نشان ‌دهند جهان معاصر تا چه اندازه منتظر انسان‌هاي پاك‌نيتي است كه چگونگي فائق آمدن بر سازوكارهاي تمدن‌ستيز و جاهليت سازمند را كه موجوديت تمدن را تهديد مي‌كند، فراگيرند. 
لوئيز مامفورد 
________________
فهرست مطالب
پيش‌درآمد         
فصل يك: دفاع و شهر قرون وسطايي 
1ـ رمزگشائي از افسانة قرون وسطا         
2ـ ضرورت دفاع        
3ـ ”رشد جمعيت و افزايش ثروت“        
4ـ اسكادرهاي اشرافي و بهشت‌هاي جديد قرون وسطايي         
5ـ سيطرة كليسا         
6ـ خدمات صنوف         
7ـ زندگي خانوادگي در قرون وسطا         
8ـ نظافت و بهداشت         
9ـ اصول شهرسازي قرون وسطا         
10ـ كنترل رشد و توسعه         
11ـ صحنه و درام         
12ـ چه چيزي شهر قرون وسطا را از صحنه بيرون كرد؟         
فصل دوم: دربار، ميدان رژه و پايتخت 
1ـ بقاياي قرون وسطا         
2ـ سرزمين و شهر         
3ـ ابزارهاي اعمال جبر         
4ـ جنگ در مسند برنامه‌ريز         
5ـ ايدئولوژي قدرت         
6ـ حركت و خيابان         
7ـ ميدان خريد         
8ـ الهيات جديد         
9ـ موقعيت كاخ         
10ـ تأثير كاخ بر شهر         
11ـ اتاق خواب و تالار پذيرائي         
12ـ تباهي ناشي از ازدحام سوداگرانه         
13ـ طرح شهر دورة باروك         
14ـ اشكال معماري         
15ـ آنچه اُلمپ‌نشينان را نجات داد        
16ـ احساس رضايت و نوسازي         
فصل سوم: شهر صنعتي ملالت‌بار
1ـ جابجايي جمعيت        
2ـ مكانيزه‌شدن و معدن‌كاوي        
3ـ اصول موضوعة مكتب اصالت فايده         
4ـ فنون  توليد انبوه        
5ـ كارخانه و آلونك         
6ـ خانه‌هايي كه ماية شرمساري بودند        
7ـ مقاومت در برابر توحش         
8ـ حداقل زندگي         
9ـ درام پارينه‌فني         
10ـ بي‌برنامه‌گي ناـ شهر        
11ـ نمايي نزديك از ذغال‌شهر         
12ـ فروشگاه قديمي اشياي عتيقه        
13ـ پيروزي آهن         
14ـ دور از ازدحام سرسام‌آور         
15ـ بيشه‌نشينان         
16ـ عكس‌العمل        
فصل چهارم: اوج و حضيض مگالاپليس
1ـ ائتلاف جديد        
2ـ ديوان‌سالاري هشت‌پاگونه        
3ـ غول‌پيكرگرايي بي‌قواره         
4ـ ابزار تراكم        
5ـ هزينه‌هاي انسداد         
6ـ نواحي فلاكت‌زده         
7ـ پذيرش نقص         
8ـ مثله‌كردن طبيعت        
9ـ شهر كاغذيِ رويائي         
10ـ افزون‌طلبي متروپليس بيمار        
11ـ جريان عادي امور و آرامش        
12ـ شرنگ سرزندگي عاريتي        
13ـ شمه‌اي از جهنم        
14ـ فاجعة پايان         
15ـ چرخة رشد و زوال        
16ـ امكانات نوسازي         
17ـ نشانه‌هاي نجات         
فصل پنجم: چارچوب منطقه‌اي تمدن
1ـ الگوي جديد حيات و انديشه         
2ـ چشم‌انداز منطقه‌اي        
3ـ منطقه به‌عنوان واحد جغرافيايي         
4ـ شهر به عنوان واقعيت جغرافيايي         
5ـ زمين به‌منزلة خانه         
6ـ چشم‌انداز: منبع كشت و كار        
7ـ منطقة اقتصادي         
8ـ قدرت به‌عنوان عامل منطقه‌ساز        
فصل ششم: سياست‌هاي توسعة منطقه‌اي 
1ـ منطقه‌گرايي و سياست        
2ـ فرايند منطقه‌اي شدن         
3ـ اصول موضوعة منطقه‌گرايي         
4ـ برنامه‌ريزي منطقه‌اي : وظيفه‌اي نو        
5ـ پيمايش و برنامه به‌منزلة آموزش اجتماعي        
6ـ شرايط بازسازي شهري         
7ـ شيوة جديد توسعة شهري‌ـ باغ‌شهر        
فصل هفتم: مباني اجتماعي نظام شهري جديد
1ـ معماري به‌عنوان نماد         
2ـ مبادي قالب‌هاي معاصر، اصل صرفه‌جوئي         
3ـ نقش بهداشت         
4ـ طولاني‌شدن دورة جواني         
5ـ زندگي خانوادگي دو قطبي        
6ـ مرگ يادمان         
7ـ انعطاف‌پذيري و نوسازي         
8ـ مأموريت موزه         
9ـ زمينة نامتمايز        
10ـ فرديت و جامعه‌پذيري         
11ـ از اقتصاد پولي به اقتصاد زندگي        
12ـ مسكن معاصر از ديدگاه اجتماع         
13ـ مدرسه‌به مثابه هستة اجتماعي        
14ـ مفهوم اجتماعي شهر         
15ـ ساختار تأليفي        
16ـ مباني نظام شهري         
ادامة پيشگفتار        
واژه‌نامه         
كتابشناسي         
سپاسگزاري         
نمايه        
________________
تصاوير 
توجه: تصاوير و شرح آنها بخش جدائي‌ناپذير از كتابِ حاضر است: با اين‌حال طوري طراحي شده‌اند كه مي‌توان بدون قطع متن به آنها رجوع كرد. تصاوير با ارقام داخل پرانتز مشخص مي‌شوند.
I. شهر قرون وسطايي         
1ـ  نيمرخ و نما         
2ـ لوبك: انتظام فضايي در قرون وسطا         
3ـ نمايش‌هاي گروهي         
4ـ نمادها و ساختارها         
II. شهر دورة باروك         
5ـ شهر ماشيني و احساس‌برانگيز        
6ـ زندگي درباري         
7ـ دخل و خرج         
8ـ پاريس‌: نظم دكارتي         
III. مرحله‌ي انتقال         
9ـ محيط المپ‌نشينان         
10ـ شهرهاي آلماني: كهن و نو         
IV. شهر صنعتي         
11ـ ذغال‌شهر: نظام ماشيني        
12ـ درام پارينه‌فني         
13ـ رمانتيسيسم و انسانگرايي         
14ـ عصر آهن و شيشه         
V. عناصر برنامه         
15ـ انواع برنامه‌هاي سنتي         
16و17ـ آمستردام برنامه‌ريزي ارگانيك         
VI. متروپليس        
18ـ قلب امپراطوري        
19ـ امور روزمرة  مگالاپلتين         
20ـ رويا و واقعيت         
21ـ تراكم نامحدود : نيويورك        
VII. مجتمع منطقه‌اي         
22ـ خطوط كلي برنامه ريزي منطقه‌اي        
23-عوامل توسعة منطقه‌اي         
24ـ درة‌ تنسي
VIII. تمدن زيست‌ـ فني         
25ـ منشأ قالب‌هاي نو         
26ـ يادمان در برابر ساختمان        
27ـ زبان بومي جديد         
28ـ توان‌بخشي شهري        
IX. شهر و منطقه         
29ـ منطقه‌بندي كاركردي        
30ـ گونه‌هاي جديد شهري         
31ـ شهرك‌هاي كمربند سبز        
32ـ فرانكفورت‌ـ رومراشتات: نظام زيست‌ـ ‌فني        






مقدمة ويرايش 1970
يك نسل پيش به‌هنگام انتشار كتاب «فرهنگ شهرها» ادبيات شهري بي‌نهايت كم‌مايه بود. علي‌رغم آثار مورخاني چون مارسل پوت[1] و پير لاودان[2]، جامعه‌شناسي چون ماكس‌ وبر و استادم پاتريك‌ گدس، بخش عمدة انديشة آن زمان دربارة شهر بدون تعمّق در ماهيت، كاركرد، هدف، نقش تاريخي يا ابعاد پنهان شهرها شكل گرفته بود. درآمد موجزي كه «فرهنگ شهرها» با آن آغاز شد فرايند توسعه شهري را در چشم‌اندازي جديد قرار داد؛ فصل‌هاي بعدي تا حدودي پيشگام‌تر از انديشه رايج بود، در نتيجه بي‌هيچ درنگي و حتّي تغيير كلمه‌اي ــ گرچه مشاهدات و تجارب بعدي نيازمند تجديد‌نظرهاي جزئي است كه در آثار مؤخر آن‌ها را مورد توجه قرارداده‌ام‌ ــ  اقدام به چاپ مجدد آن نمودم. 
«فرهنگ شهرها» از همان ابتدا تا حد زيادي  تفسيري شايسته، و جايگزيني ارزشمند براي كتاب «تكنيك و تمدن» تلقي شد. اما با وجود پاره‌اي موفقيت‌هاي كلي، تأثير اندكي در ايالات متحده از خود برجاي گذاشت. پيشنهادهاي سازندة آن در رابطه با الزامات سياسي و مالي ”كارآمد“ براي بسياري از برنامه‌ريزان‌، مديران و متخصصان دانشگاهي غيرقابل قبول مي‌نمود، حتي برخي از همكاران و دوستان قبلي‌ام‌، تصوير ارائه‌‌شده از فروپاشي و غيراخلاقي‌شدن فزايندة مگالاپليس‌ها را بدبيني بلاجهت و غير‌ممثل ارزيابي كردند.
 اما در گوشه‌اي ديگر از جهان، همچنان‌كه در نهايت مشخص شد، «فرهنگ شهرها» بسيار بجا و دلگرم‌كننده ظاهر شد؛ طي دو دهة بعدي ، در حالي‌كه بيم آن مي‌رفت ]‌پيشنهادهاي كتاب[ ”در نطفه خفه شود“ تأثيرات چشمگيري را از خود برجاي گذارد. همان قسمت‌هايي از كتاب كه متخصصان برنامه‌ريزي شهري و مسكن را رنجانده‌بود مفهوم روشني را براي بريتانيايي‌ها و كشورهاي اشغال شدة اروپا دربرداشت كه شهرهايشان از ورشو گرفته تا لندن، به نخاله‌هاي ساختماني تبديل‌ شده بودند. ساكنان اين شهرها در به‌تصوير‌ كشيدن نكروپليس[3] (شهرمردگان)، هيچ مشكلي نداشتند:]زيرا[ اين شهر در برابر ديدگان آنها قرار داشت. آنان تمامي اشتباهاتي را كه با نام تمدن درهم آميخته‌بود، مي‌شناختند. هجوم بدبختي‌ها از سال 1914 به بعد، ذهن‌ آنها را براي تحولات سازنده‌اي آماده كرده‌بود كه براي بازسازي جهان بر پاية مفاهيم انساني ضرورت داشت. 
در برخي از كشورها، بالاخص انگلستان، «فرهنگ شهرها» به عنوان كتاب راهنماي بازسازي و مرمت مورد استفاده قرار‌گرفت. با وجود قيمت گران كتاب، اولين چاپِ آن بلافاصله به فروش رفت؛ در حدود دوازده ‌سال پيش در نظرسنجي‌كه از كاركنان شهرداري به عمل آمد به اتفاق آراء به‌عنوان اصلي‌ترين كتاب آموزش برنامه‌ريزي‌ شهري معرفي شد. كوچك‌ترين خدمتي كه به‌وسيلة اين اثر فراهم آمد، احياء سياست كنترل رشد شهري نه با توسل به‌گسترش نامحدود حومه‌ها يا تراكم شديد بخش‌هاي مركزي‌، بلكه با احداث شهرهاي جديد بود: روشي كه به‌وسيلة‌ سِر ابنزر هاوارد و همكارانش مورد حمايت قرارگرفت و با احداث موفقيت‌بار دو باغ‌ـ شهر پا به عرصه وجود گذاشت. اين پيشنهادها كه براي مدت‌هاي مديدي با اصطلاحاتي چون ”از مُد افتاده“ و ”احساسي“ انكار شد ــ هم اكنون نيز به طور ناباورانه‌اي جين‌ جيكوبز آن را به‌مثابه تلاشي در جهت تخريب شهرها تقبيح مي‌كندــ سابقة پنجاه ساله‌اي از زمان انتشار كتاب «باغ شهرهاي فردا»ي هاوارد از سال 1898 ميلادي را يدك مي‌كشند. 
«فرهنگ شهرها» گر چه تعداد بي‌شماري را در بريتانيا ]براي تداوم خط فكري آن[ برانگيخت، به‌صورت خارق‌العاده‌ امّا محدود، برنامه‌ريزان جوان قارة اروپا را تحت تأثير قرار داد.
به جز فرانسه كه مُبلّغ بزرگ مسائل شهري آن، لكوربوزيه، بلندمرتبه‌‌سازي نامعقول را پيش‌كشيد كه با الزامات فن‌سالارانه و ديوانسالارانه، و ”بالاتر از همه“ قدرت مالي مسلط اقتصاد بازار انطباق داشت، تعداد انگشت‌شماري از نُسَخ چاپ‌هاي انگليسي و آمريكايي در سال‌هاي قبل از 1939 به كشورهاي اشغال‌شده راه يافت ، كه توانست تأثيري بسيار فراتر از شمار اندك خود برجاي گذارد. بسي ماية مباهات است كه شنيده‌انم نسخ خلاصه‌شده‌اي از كتاب در مدارس زيرزميني برنامه‌ريزي شهري در هلند، لهستان و حتي يونان مورد استفاده قرارگرفت. همان‌گونه كه ماتيو نوويكي[4] مي‌نويسد تنها نسخه موجود از كتاب در لهستان بوسيلة يك زنداني به آشويتز[5] راه يافت و بطور معجزه‌آسايي به همراه صاحبش به ورشو بازگرانده‌شد. همينطور، يك نسخه از چاپ سوئدي كتاب از طريق  الوار آلتو[6] به فنلاند راه يافت و به‌عنوان هديه‌اي داراي پيشنهادهاي باارزش در امر مسكن و برنامه‌ريزي شهري پساـ جنگ، به نخست‌وزير فنلاند اهداء شد. 
بلافاصله پس ازپايان جنگ، در نااميدي كه معمولاً گريبانگير تلاش‌هاي هم‌جانبة جمعي است، جريانات روزگار درست در مقابل رهيافت‌هاي بنيادين كتاب در زمينة توانمندسازي شهري و منطقه‌اي قرارگرفت. ايده‌هاي مندرج در ”فرهنگ شهرها“ تأثيري غيرمستقيم بر طراحي شهرهاي جديد در سال‌هاي پس از 1947 در بريتانيا، و نيز اثرات مستقيمي در بازسازي كاونتري[7] آن هم نه فقط ”مركز خريد آن“ كه ايدة غالب‌اش كشف گرايش‌هاي گذشته بود، از خود برجاي گذاشت، اما از توجه به موضوعاتي چون تراكم بيش از اندازة متروپليتن با توسل به شيوه‌هاي مخرب اجتماعي ذيل ”نوسازي“ ساختمان‌هاي بلندمرتبه براي اسكان و ادارات، يا پراكنش بي‌پرواي جمعيت با استفاده از بزرگراه‌هاي چند خطه كه آلودگي ناشي از حمل‌ونقل را به شهرها تخليه كرده، و بلوارهاي با شكوه پاريس را به توقفگاه‌هاي صرف خودرو تبديل كرده بودند، بركنار ماند. مخلص كلام اين‌كه، مفهوم ديوانسالارانة مورد نظر لوكور‌بوزيه از متروپل مدرن ــ كه به شكل هنرمندانه‌اي در ”شهر درخشان[8]“ تغيير چهره داده است ــ به طور موقت پيروز شد. 
در نتيجه در اواسط دهه 1950 ميلادي اساتيد برنامه‌ريزي شهري ترديدي براي انكار (فرهنگ شهرها) به عنوان قطعه‌اي موزه‌اي[9] نداشتند. در كتاب «چشم انداز شهري[10]» توجه خود را به قدرت‌هاي پيروز عرصه‌ي برنامه‌ريزي شهري يعني فن‌سالاران و ديوانسالاران، آمارگران و كساني كه الگوهاي رياضي را تدوين مي‌نمودند و از واقعيت‌هاي فرهنگي و بوم‌شناختي شهرها به اميد انتقال تمامي وظايف اساسي به كامپيوتر روي گردانيده بودند معطوف كرده‌ام؛ و از تكرار همان تعاريف و ستايش‌هاي غير محترمانه هيچ اِبايي ندارم. همين بس كه آرزو مي‌كنم تعداد بيشتري از همان ”قطعات موزه‌اي[11]“ را به نگارش درمي‌آوردم؛ زيرا هر بخش از «فرهنگ شهرها» كه تحت عناوين ”مطلق‌سازي و غيرمرتبط“ مردود شد-فصل‌هاي مربوط به تلاشي مگالاپليس، سياست‌هاي توسعه منطقه‌اي، مباني اجتماعي نظام جديد شهري، مانند نوشته‌هاي اوليه‌ام در توصيف آلودگي زيست محيطي- دقيقاً همان موضوعاتي بودند كه بلافاصله به طور برجسته‌اي اهميت يافتند. حداقل، نسل جوان‌تر اينك به همان نكات مشترك دست يافته است. 
مضافاً اينكه انديشه من نيز در همان نقطه‌اي كه در سال 1938 به آن رسيده بود، متوقف نشد. به عنوان استاد برنامه‌ريزي شهري و منطقه‌اي در دانشگاه پنسيلوانيا طي سال‌هاي دهة 1950 ، اشراف بر كلّ تاريخ شهري ضروري به نظرم رسيد. به همين دليل فصل‌هاي تاريخي «فرهنگ شهرها» را در چشم‌اندازي وسيع‌تر در اثر بعدي خودم يعني ”شهر از نقطه نظر تاريخي“ بسط دادم: كتابي كه به‌عبارتي مي‌توان هنوز آن را ناتمام خواند، در ايده‌هاي اثر جديد برآن بوده‌ام كه انديشة جامعي از چشم‌اندازهاي شهري معاصر را به‌شكل خلاقانه‌اي در نيمه‌ي ديگر «فرهنگ شهرها» ارائه نمايم. امّا از آنجائي‌كه احتمال تكميل بلافصل آن دور از انتظار مي‌نمود، دلايل كافي براي چاپ مجدد كتاب به همان شكل اوليه فراهم شد؛ زيرا درست در فصل‌هاي پاياني كتاب است كه مباني بوم‌شناختيِ محيط شهري متعادل تدارك شده است. براي كساني كه به تعقيب هرچه بيشتر خط فكري ياد شده راغب هستند پيشنهاد مي‌نمايم كه فصل پاياني تحت عنوان ”پنج‌ ضلعي قدرت“ (1971) را مطالعه نمايند. 
لوئيز مامفورد
بهار 1970
________________
درآمد
شهر در معناي تاريخي خود، جايگاهي است كه در آن حداكثر تمركز قدرت و فرهنگ يك اجتماع واقع مي‌شود. شهر جايي است كه اشعه‌هاي منتشره از پرتوهاي مجزاي حيات در آن متمركز مي‌شود و  كارآمدي و اهميت اجتماعي دست آورد آن است. شهر، شكل و نماد روابط منسجم اجتماعي و جايگاه معبد، بازار، دادگستري و است. در شهر كالاي تمدن تكثير مي‌شود؛ در آنجا تجارب انساني به علائم ماندگار، نمادها، الگوهاي رفتاري و دستگاههاي نظم ترجمه مي‌شوند. در آنجا مسايل تمدن متمركز مي‌گردد. آئين‌ها و تشريفات هرازگاهي به درام پر جنب و جوشي از يك جامعه‌ي كاملاً ناهمگون و خودآگاه تبديل مي‌شود. 
شهرها زمين بشمار مي‌روند. آنها زيركي روستائيان در تسلط بر زمين را منعكس مي‌كنند؛ اما به لحاظ فني، بيشترين مهارت رادر تبديل خاك به مصارف موّلد ، ايجاد مأمن براي گله‌ها، نظم‌ونسق آبهايي كه مزارع را سيراب مي‌نمايند و  تدارك انبار و سيلو براي غلاتي كه كشت مي‌شوند از خود بروز مي‌دهند. شهرها نماد زندگي يكجانشيني هستند كه با كشاورزي آغاز شد: نوعي زندگي كه با كمك سرپناه دائمي، بهره‌گيري مستمر از باغات ميوه، تاكستان‌ها، تاسيسات آبياري و ابنيه مستحكم براي دفاع و ذخيره‌سازي ]اقلام مورد نياز[ همراه بود. 
هر مرحلة از زندگي در حومة شهر، به هستي شهرها كمك مي‌نمايند. آنچه كه چوپان، جنگلبان و معدنچي مي‌داند از طريق شهر به مؤلفه‌هاي پايدار ميراث انساني تبديل و «تقدّس» مي‌يابد: منسوجات و لبنيات اولي؛ خندق‌ها، سدها، لوله‌هاي چوبي و چرخ خراطي دوّمي، و فلزات و جواهرات سومي، نهايتاً به ابزارهاي زندگي شهري تبديل شدند: و با بكارگيري هنر و خِِِِِرد در جريان روزمرة امور، هستي اقتصاد شهري استحكام يافت. در شهر عصارة تمامي اقسام زراعت، نيروي كار، و اهداف اقتصادي متمركز مي‌شود: و بدين‌ترتيب امكانات گسترده‌اي براي مبادله و فرآورده‌هاي نو كه بطور مجزا در جايگاه طبيعي‌شان وجود ندارند، رواج مي‌يابد. 
شهرها محصول زمان هستند . آنها قالب‌هايي هستند كه زندگي انسانها در آنها سرد و منجمد مي‌شود، و به‌واسطة هنر، شكل ماندگار به‌خود مي‌گيرند كه در غير اين‌صورت در زندگي تحليل‌رفته و هيچ‌گونه وسيله‌اي براي تجديد يا مشاركت وسيعتر در وراي آنها باقي نمي‌ماند. در شهر، زمان مرئي مي‌شود: بناها و يادمان‌ها و معابر عمومي بيش از آنچه كه به‌طور مكتوب موجود است در معرض ديد قرارمي‌گيرند، كه به‌مقدار بيشتري در برابر ديد‌گان حريص انسانها در مقايسه با مصنوعات پراكنده نواحي غيرشهري هستند، و به همين دليل نقش خود را بر اذهان همه، اعم از داني و عالي، حك مي‌نمايند. به‌واسطة حفاظت آثار مادي، زمان با زمان به چالش درمي‌آيد، زمان در تقابل و تعارض با زمان قرارمي‌گيرد: عادات و ارزشها به فراسوي گروههاي انساني معاصر انتقال مي‌يابند و با لايه‌هاي زمان كه مشخصة هر نسل مجزايي است چينه‌بندي مي‌شوند. ادوار گذشته لايه‌به‌لايه تا زماني‌كه حيات تداوم دارد خود را در شهر حفظ مي‌نمايند: و در نتيجه انسان معاصر در دفاع محض ]از گذشته[ موزه را اختراع مي‌كند. 
شهر، به‌واسطه تنوع و تغيير در ساختارهاي زماني‌اش، تا حدي از قدرت مسلط زمان حالِِ تك‌ساحتي، و يكنواختي آينده كه صرفاً تك مضراب گذشته از آن به گوش مي‌رسد، جان سالم بدر بُرد . زندگي در شهر بواسطة اركستر پيچيدة فضا و زمان ]كه جايگاه آن در تحولات اجتماعي[ كم از تقسيم كار اجتماعي نيست، خصلت سمفوني بخود مي‌گيرد: استعدادهاي تخصصي انسان و ابزارهاي تخصصي به چنان دستاوردهاي پرطنيني سيلان مي‌بخشند كه نه در حجم و نه در كيفيت، نمي‌توان با قطعة منفردي بر آنها دست يافت. 
شهرها زائيده‌ي نيازهاي اجتماعي انسان هستند و همين نيازها صور[12] و روشهاي بازنمايي آنها را افزايش مي‌دهد. در شهر، نيروها و مؤلفه‌هاي نواحي دوردست با نيروها و عوامل موثر محلي درمي‌آميزند كه تعارض ميان آنها كم اهميت‌تر از هماهنگي‌يشان نيست. در شهر بواسطة تمركز ابزار تعامل در بازار و در محل گردهم‌آيي‌ها، شيوه‌هاي متفاوت زندگي متبلور مي‌شوند: راه و رسم ‌تثبيت‌‌شدة روستايي ويژگي اجباري، و اهداف پيشينيان كفايت خود را از دست مي‌دهند: زنان و مردان غريبه، علائق غريب، و خدايان بيگانه علقه‌هاي سنتي همخوني و همسايگي را سست مي‌كنند. كشتي‌ها و كاروان‌هائي‌كه در شهر متوقف مي‌شدند با خود ماده رنگي جديد براي رنگرزي پشم، لعاب جديدي براي ظروف سفالي، سامانة جديد علائم براي ارتباطات راه دور، يا انديشة جديدي درباره سرنوشت آدمي به همراه مي‌آوردند. 
در محيط شهري، شوك‌هاي مكانيكي نتايج اجتماعي بار مي‌آورد؛ و نيازهاي اجتماعي به‌واسطة تدابير و ابداعاتي كه صنايع و حكومت‌ها را به سوي مسيرهاي جديدي از تجربه رهنمون مي‌شوند، شكل مي‌گيرند. در همين حال نقطة كاملاً مستحكم عمومي به‌عنوان پناهگاه كه در مقابله با حملات غارتگرانه ضروري مي‌نمايد ساكنان روستاها را به سوي استحكامات دامنه‌اي سوق مي‌دهد : به‌واسطة اتحاد اجباري به‌منظور تسهيل دفاع، امكاناتي در جهت فعل و انفعال منظم بيشتر و همكاري گسترده‌تر فراهم ميگردد. اين امر آشيانه‌هاي روستايي را به شهر يگانه‌اي تبديل مي‌كند كه دستاوردهاي آن فزونتر و افق آن گسترده‌تر مي‌باشد. اينك تجارب جمعي، و انگيزه چون و چراي عقلاني، آئين‌هاي روستايي را به صُوَر كاملاً هنرمندانه‌اي از درام تراژيك مبدل مي‌سازد: تجارب، تعميق‌يافته و به شكلي گسترده از طريق فرايندهاي فوق به گردش درمي‌آيد. در ساحتي ديگر، اندوخته‌ي منفصل زرگر به‌واسطة الزامات زندگي شهري و فرصت‌هاي بازار، عنصر پوياي سرمايه‌داري، بانك، وام پولي و همچنين ذخيره‌سازي آن، به گردش درآوردن سرمايه، برفرآيند تجارت و توليد مسلط مي‌شود. 
شهر نظير يك غار، دسته‌اي از ماهيان خالدار يا يك تپه مورچه، حقيقتي در طبيعت است. اما در عين حال اثر آگاهانه‌ي هنري نيز بشمار مي‌رود و در چارچوب اجتماعي خود، صور بسيار ساده‌تر و خاصِ هنر را حفظ مي‌نمايد. آگاهي در شهر شكل مي‌گيرد؛ و صور شهري به نوبه‌ي خود آگاهي را مشروط مي‌سازند. به همين دليل فضا، به مثابه و همسان زمان، به‌طور هنرمندانه‌اي در شهرها شناخته‌مي‌شوند: در خطوط مرزي و سايه‌روشن‌ها، در تثبيت سطوح افقي و نقاط اوج عمودي، در بهره‌گيري يا نفي موقعيت طبيعي، شهر نگرش يك فرهنگ و يك عصر را نسبت به واقعيت‌هاي بنياديِ هستي خود ثبت مي‌نمايد. گنبدها و سرمناره‌هاي كليسا، خيابانهاي باز و حياط‌هاي محصور، داستاني‌هايي نه تنها از سكونتگاه‌هاي متمايز فيزيكي، بلكه مفاهيم اساساً متفاوتي از سرگذشت انسانها را بازگو مي‌نمايند. شهر ]عنصر[ مفيد فيزيكي براي زندگي جمعي و نشانه توافق‌ها و اهداف جمعي است كه تحت شرايط مساعدي نضج مي‌گيرد.
شهر از طريق كنترل مشخص و مشهود بر فضا، نه فقط در ارتباط تنگاتنگ با وظايف عملي توليد، بلكه با روابط روزانه شهروندانش قراردارد: همين تأثير پايدار و هميشگي شهر به‌عنوان اثر هنري جمعي به‌طريق كلاسيك به‌وسيله‌ي توماس‌مان[13] در خطاب به همشهري خود لوبك[14] در جشن سالگرد مؤسسه‌ي لوبك بيان شد. هنگامي‌كه شهر از نشانه‌ي هنري و نظم باز بماند، به‌طريق منفي عمل خواهد كرد: ]بدين ترتيب[ شهر بنيانگر و تعميم‌دهنده‌ي فروپاشي خواهد شد. در نواحي همجوار آن، فساد و شر به سرعت گسترش مي‌يابد و در سنگ سنگ آن واقعيتهاي ضداجتماعي ريشه مي‌دواند: اين نه فتوحات زندگي شهري شرور است كه خشم پيامبرانه‌ي جرميا[15]، سانارول[16]، روسو[17]، و يا راسكين[18] را برمي‌انگيزاند، بلكه  فساد و شر دامن‌گستر آن است. 
چه چيزي نظام منفصل كشاورزي روستا را به نهادهاي فعال شهري تبديل مي‌نمايد؟ تفاوت ميان اين دو صرفاً منوط به بزرگي، تراكم جمعيت، يا منافع اقتصادي نيست. زيرا عنصر فعال، عاملي است كه عرصه‌ي تعامل محلي را گسترش مي‌دهد و نياز به يگانگي و همكاري، ارتباط و اشتراك را به‌وجود مي‌آورد؛ و الگوي بنيادي مشترك براي رفتار، مجموعه مشتركي از ساختارهاي فيزيكي را براي خانوارها و گروههاي مختلف شغلي كه شهر را به‌وجود مي‌آورند، خلق مي‌نمايد. اين فرصتها و فعاليتها يعني انجمن‌هاي بسيار فعّال، عملكردهاي تخصصي و گرايشات هدفمند گروههاي ثانوي بر گروههاي نخستين كه بر پذيرش سنتي و الگوهاي رودرروي روزانه مبتني هستند، تحميل مي‌شود: در گروههاي ثانوي هدف تعيين نمي‌شود بلكه انتخاب شده و عضويت و فعاليت انتخابي  مي‌باشند؛ اين گروه‌ها تخصصي و ناهمگون مي‌شوند. 
به‌لحاظ تاريخي، افزايش جمعيت ناشي از گذار از شكار به كشاورزي، ممكن است تكوين گروههاي ثانوي را تقويت كند و از سي ديگر گسترش راههاي تجاري و تنوع مشاغل به اين روند كمك مي‌نمايد. با اين حال ماهيت شهر به‌سادگي از پايگاه اقتصادي آن حاصل نمي‌شود: شهر اساساً پديده‌اي اجتماعي نوظهور است. علامت و نشانه‌ي شهر، پيچيدگي هدفمند اجتماعي‌اش مي‌باشد. شهر نشان‌دهنده‌ي حداكثر ظرفيت بالقوه براي انساني ساختن محيط طبيعي و طبيعي‌ساختن ميراث انساني است؛ شهر به محيط طبيعي، شكل فرهنگي مي‌بخشد و ميراث انساني را در صُوَر جمعي پايدار متبلور مي‌سازد. 
همانطوري كه گدس و برانفورد خاطرنشان كردند، ”واقعيت مهم و محوري دربارة شهر“ ”عبارتست از اين است كه شهر … ابزار تخصصي ميانجيگري اجتماعي است. شهر، ميراث يك منطقه را متراكم و تجسم مي‌بخشد، و آنرا تا اندازه‌اي و به اَنحاء مختلف با ميراث فرهنگي واحدهاي بزرگتر، ملّي، نژادي، ديني، و انساني تركيب مي‌نمايد. در يك سو فرديت شهر به عنوان - كتاب راهنماي علائم و نشانه‌ها از حيات منطقه‌اي و سرگذشت آن قراردارد- و در سوي ديگر نشانه‌هاي تمدن قرارمي‌گيرند كه در چارچوب آن هر شهر خاص يك جزء سازنده به‌شمار مي‌رود.“
امروزه موانع بسياري فرا راه تمسك به نقش شهر و نقش دگرگون‌كننده‌ي آن به‌عنوان ابزار هستي اجتماعي وجود دارد. در چند قرن گذشته، سازمان ماشيني و پرقدرت صنعت و برپايي دولتهاي سياسي ستمگر، بسياري از انسانها را از وقوف بر اهميت حقايق كه به سادگي در تناسب با الگوي عام سيطره‌ي ماشيني، صور سرمايه‌دارانه‌ي استثمار و سياستهاي قدرت ]مسلط[ قرارنمي‌گيرند عاجز نموده است. مردم بنا برعادت، واقعيات مربوط به مقوله‌هاي شخصيت، ارتباطات، و شهر را به مثابه مفاهيم مجرد، درنظر مي‌گيرند و مجردات غامض چون پول، اعتبار، سيطره‌ي سياسي را درست بدان شكل كه داراي واقعيت انضمامي با هستي مستقل از قراردادهاي انساني هستند، مدنظر قرار مي‌دهند. 
نظري به سير تحول تمدن غرب پس از قرن پانزدهم به وضوح مي‌توان دريافت كه يگانش[19] ماشيني و فروپاشي اجتماعي در كنار هم گام برمي‌دارند. ظرفيت آدمي براي سازماندهي مؤثر فيزيكي به صورت چشمگيري افزايش يافته است؛ اما توانايي او در خلق يك پارسنگ هماهنگ با اين تحولات از طريق انجمن‌هاي مدني و تعاوني در هردو مقياس منطقه‌اي و جهاني، نظير كليساي قرون وسطي با دستاوردهاي ماشيني همگام نبوده است. به واسطة يكي از همين نقاط عطف فاجعه‌آميز كه در تاريخ بندرت از عواقب آن رهايي مي‌يابد و دقيقاً در اثناي دوره‌اي كه مشخصه‌ي آن انرژي‌هاي سيال طبيعي، فروپاشي اجتماعي و تجارب سياسي گيج‌كننده مي‌باشد جمعيت جهان به سرعت افزايش يافته و شهرهاي جهان غرب با سرعت غيرمعمولي رشد مي‌نمايند. براي شكلِ زندگي اجتماعي ]شهرهاي بزرگ[ كه ديگر براي خردمندان قابل درك نبود بي‌توجهي بيشتر براي ساختن اِعمال مي شد. به بياني روشن‌تر، اينان كاملاً تمايلي به اين كار نداشتند، با اين حال مانع ساختن ]خانه سازي[آن هم نشدند. 
حاصل اين جريان، اغتشاش زودگذر و يا يك خطاي اتفاقي در كارآئي نبود. آنچه متعاقب اين جريان ظاهر شد تبلور آشفتگي بود: بي‌نظمي به صورت ناهنجاري در محلات كثيف و نواحي صنعتي ريشه د وانيد؛ توسعة فزاينده‌ي‌ حومه‌هاي قابل سكونت و كارخانه‌ها كه شهرهاي در حال رشد را احاطه كردند، صرفا‌ً گستره‌ي آشفتگي اجتماعي را بسط داد. در شهرهاي در حال رشد بدنه‌ي مكانيزه‌شده بر هسته‌هاي مدني پيشي گرفت: آدمي به موازات هر مرحلةاز تحميل سازمانهاي اقتصادي، ذيل مفهوم «شهروند» دچار از هم‌گسيختگي ]رواني[ شد. حتي صنعت كه از چنين بناهاي بدون طرح و ساختار بي برنامه‌يي بهره‌مند شد بطور جدي كارآيي خود را از دست داد؛ و از ايجاد اشكال جديد شهري كه مستقيماً در خدمت فرآيندهاي پيچيده‌ي آن باشند عاجز ماند. شهرها حتي با چشم‌پوشي از نبود وسايل حياتي اجتماعي براي جمعيّت در حال رشد، فاقد تسهيلات ابتدايي مانند-نور آفتاب و هواي تميز-براي زندگي شهري بودند. شهرهاي جديد بدون بهره‌مندي از دانش‌ اجتماعي منسجم يا تلاش‌هاي سنجيده‌ي اجتماعي رشد كردند: آنها فاقد راه و رسم‌هاي شهري قرون وسطي يا احكام زيباشناختي اطمينان بخش دورة باروك بودند: در حقيقت يك روستايي آلماني در قرن هفدهم در روستاي كوچك خويش از اطلاعات بيشتري در مورد هنر زندگاني اجتماعي در مقايسه با اعضاي شوراهاي شهري لندن يا برلين قرن نوزدهم برخوردار بود. دولتمردان كه از تلفيق منافع متفاوت منطقه‌اي در دولتهاي ملي، يا راه‌اندازي يك امپراطوري كه تمامي سياره را در برگيرد، عاجز شده بودند حتي در ايجاد يك طرح ساده از يك همسايگي خوب نيز متحمل شكست شدند. 
در هر حوزه‌اي، شكل زندگي از هم تجزيه و گسسته شد: شهر، به استثناي ميراث گذشته‌اش، به عنوان تجسم هنر و فن جمعي تحليل رفت. و در نقاطي نظير آمريكاي شمالي، كه اين خسارت به‌وسيلة حضور دائمي يادمان‌هاي بزرگ و عادات ديرپاي زندگي اجتماعي تخفيف نيافت، نتيجه محيطي متلاشي شده و خام، به همراه زندگي اجتماعي سردرگم، محدود و كوته‌فكرانه بود. حتي در آلمان و كشورهاي هلند، بلژيك و لوگزامبورگ جائي‌كه سنن حيات شهري از قرون وسطي لنگ‌لنگان به حيات خود ادامه مي‌داد اشتباهات بسيار بزرگي در پيش پاافتاده‌ترين مسائل برنامه‌ريزي شهري و ساختمان به وقوع پيوست. به موازات تسريع گامهاي شهرنشيني، ويرانگري اوج گرفت. 
امروزه ما نه تنها با فروپاشي اجتماعي، بلكه با نتايج انباشته اجتماعي و همان فروپاشي مواجه هستيم، از قبيل: چشم‌انداز غارت‌شده، بخشهاي درهم‌ريخته‌ي شهري، انواع بيماري‌ها، آفت‌ها، كيلومترها محله‌هاي كثيف كه تا نواحي پرت شهرهاي بزرگ امتداد يافته و با حومه‌هاي بي‌مصرف آنها تركيب مي‌شوند، مواجه هستيم. ماحصل اين فرايند شكست و عدم موفقيت عمومي در تلاش‌هاي مدني است. تا اينجا دستاوردهاي ما در مقايسه با نيازهايمان كاستي داشته‌اند، حتي اصلاحات ديرپا و يكصد ساله‌ي انگلستان اولين كشوري كه از ناشهرنشيني[20] به شدت متضرر شد، صرفاً در دهه‌هاي اخير به ثمر نشسته است. در حقيقت اينجا و آنجا بطور پراكنده ساخت و سازهاي خوب و شكل‌هاي منسجم اجتماعي به وجود مي‌آيد: مي‌توان گره‌هاي جديدي از انسجام و يكپارچگي را مشاهده كرد كه پس از سالهاي 1920 به صورت پراكنده گسترش يافته‌اند. اما اثرات يك قرن ساخت‌وساز نامطلوب، معيوب، ازهم‌گسيخته و بي‌سازمان هنوز پابرجا است. اينكه نقطه ديد خود را بر ساختار فيزيكي زندگي اجتماعي يا فرآيندهاي اجتماعي كه مي‌بايست تبلور بيابند متمركز نمائيم، هيچ تغييري در محتواي گزارش فوق به همراه نخواهد داشت. 
امروزه شاهد آن هستيم كه پيشرفت شهرها ديگر به واسطة اصلاحات كوچك مقياس يك‌جانبه امكان‌پذير نيست: وظيفة طراحي شهر مستلزم امر خطير بازسازي تمدن است. ما مي‌بايست شيوه‌هاي غارتگرانه و انگلي زندگي را كه اينك نقش عمده‌اي را بازي مي‌كنند تغيير دهيم، ما مي‌بايست كارآمدي هم‌زيستي را منطقه به منطقه، قاره به قاره خلق نمائيم تا در كنار يكديگر به تعاون زندگي كنيم. نقطة ثقل موضوع فوق هماهنگي حول ارزشهاي بنيادين انساني و نه‌خواست قدرت و سود است: مجموعه‌اي از عملكردها و فرآيندهايي كه تاكنون در شكل‌گيري شهرها و جوامع مورد سوء‌استفاده قرارگرفته يا ما به طور خردمندانه از آنها بهره‌مند نشده‌ايم. 
متأسفانه فلسفه‌هاي سياسي رايج در قرن گذشته در تعريف اين وظيفة جديد كمك چنداني را نمي‌توانند ارائه نمايند. زيرا آنها عمدتاً با مجردات حقوقي نظير فرد و دولت، مجردات فرهنگي، نظير انسانيت، ملت، قوم، يا مجردات عريان اقتصادي نظير طبقه سرمايه‌دار و كارگرــ حال آن كه زندگي به همان شكل انضمامي آن در مناطق، شهرها و روستاها، گندم‌زارها، ذرت‌زارها و تاكستان‌ها، معادن، نواحي صيد ماهي به صورت سايه‌اي از افسانه‌ها و توهمات خودبينانه‌ي طبقات حاكم تصوير مي‌شد ــ يا توهمات مبهم آناني كه اين مفاهيم را به چالش مي‌طلبيدند سروكار داشتند. 
البته اينجا و آنجا كساني روياهاي بزرگي را در نظريه و عمل خاطرنشان ساختند. لابله[21] و ركلوس[22] در فرانسه، دبليو.اچ.ريل[23] در آلمان، كروپتكين[24] در روسيه، هاوارد[25] در انگلستان، گرانت ويك[26] در دانمارك، گدس[27] در اسكاتلند نيم قرن قبل به تمهيد مباني نظري نظم جديد پرداختند. ديدگاه‌هاي اين مردان در رابطه با نظام جديد زيست‌ـ فناوري كه بر فرهنگ هدفمند زندگي مبتني بود عيناً به‌مثابه معادلات لئوناردو داوينچي، گاليله، نيوتون و دكارت براي نظم بسيار محدود مكانيكي كه دستاوردهاي تمدن ماشيني بر آنها استوار بود كارآمد از آب درآمد. اصلاح گام‌به‌گام شهرها، آثار بهداشت‌كاراني چون چادويك[28] و ريچاردسون[29]، طراحاني نظير آلمستد[30]، معماران آينده‌نگري چون پاركر[31] و رايت[32]، مباني مشخصي براي زيست محيط جمعي بنيان نهادند كه در آن الزامات توليد مثل، پرورش، تكوين روانشناختي و فراگردهاي اجتماعي مي‌توانست آن طور كه شايدوبايد ساخته‌و‌پرداخته شوند. 
در حال حاضر فضاي شهري غالب قرن گذشته عمدتاً به محصول فرعي و محدود ايدئولوژي ماشين تنزل يافته است و بخش قابل توجهي از آن به واسطة پيشرفتهاي سريع علوم و فنون زيستي، و رخنه دائمي انديشة جامعه‌شناختي در هر بخش از آن منسوخ شده است. ما هم اكنون به نقطه‌اي رسيده‌ايم كه در آن انباشت جديد بصيرت‌هاي تاريخي و علمي آماده سرايت به زندگي اجتماعي، قالب‌زدن صورت‌هاي شهري جديد، مترصد دگرديسي آماج و ابزار تمدن هستند. تحولات ريشه‌اي كه پراكنش و افزايش جمعيت، كارآيي صنايع و خصوصيات فرهنگ غربي را تحت تأثير قرار خواهند‌داد مشهود و محسوس مي‌باشد. سروسامان دادن به برآوردهاي دقيق ظرفيت‌هاي جديد و نشان‌دادن سمت و سوي آنها در راستاي رفاه عمومي، يكي از وظايف اصلي دانشجويان  علوم شهري است. نهايتاً‌ اينگونه مطالعات، آينده‌نگري‌ها و طرح‌هاي خلاقانه مي‌بايست مستقيماً تمامي افراد بشر را تحت تأثير قراردهد. 
شهر چيست؟ شهر در جهان غرب پس از آغاز قرن بيستم، هنگامي‌كه نوسازي شهرها شروع شد چگونه عمل مي‌نمود و چه تحولاتي فيزيكي و اجتماعي در تركيب آن طي قرن گذشته رخ داده است؟ چه عواملي اندازة شهرها، توسعة آنها، نظم مستور در شبكه‌ي معابر و ساختمان‌ها، شكل‌گيري هسته‌ها، تركيب و ساختار طبقات اقتصادي و اجتماعي، شكل‌گيري نظام فيزيكي و فرهنگي را مشروط مي‌نمايد؟ شهرها بواسطة كدامين فرآيند سياسي از صور فدراسيوني يا ادغام، اتحاد جمعي يا تمركز‌گرايي بوجود آمده‌اند؛ عصر حاضر كدامين واحدهاي اداري جديد را در خود نهفته دارد؟ آيا ما تاكنون توانسته‌ايم شكل شهري مناسب را براي مهار تمامي نيروهاي اجتماعي و فني پيچيدة تمدن حاضر بدست آوريم؛ و اگر در صورتي‌كه نظم جديدي پيش‌رو داشته باشيم ويژگي‌هاي عمدة آن چه مي‌تواند باشد؟ روابط و مناسبات ميان شهر و منطقه چيستند؟ و چه گامهايي براي تعريف مجدد و بازسازي منطقه به‌عنوان مسكن و مأواي جمعي انسانها ضروري است؟ خلاصه اينكه توان‌هاي بالقوة تمدن حاضر در خلق شكل و نظم و طراحي چيست؟ 
سؤال‌هاي مطرح‌شده در بالا بخشي از مسائلي هستند كه در صفحات بعدي پيگيري خواهندشد. در صورت امكان تلاش خواهم كرد براي يافتن پاسخ‌ها از مثالهاي مشخص معاصر استفاده نمايم؛ فرآيندي كه به خاطر منشأ و صُور ابتدايي نظم جديد كه تاكنون بخش عمده‌اي از آن محقق شده است، سهل‌تر مي‌نمايد. اما در مواقعي كه فرآيند يادشده غيرممكن باشد سعي خواهم نمود نوعي اصل اساسي را ارائه نمايم كه بر مبناي آن يك پاسخ يا راه‌حل معتبر قابل پيش‌بيني باشد. 
جهان معاصر با بحراني مواجه است كه پيامدهاي آن وخيمتر از آني است كه به نظر ميرسد و امكان حل‌وفصل آن‌ها حتي در قرن آينده نيز بطور كامل امكان‌پذير نيست. در صورتي‌كه نيروهاي مخرب تمدن استيلا يابند فرهنگ جديد شهري در تمامي وجوهش ضربه خواهدخورد، و شهرهاي تباه‌شده و متروك، به گورستان‌هايي براي مردگان تبديل خواهند شد، و آشيانه‌هاي سرد و خاموش، براي حيواناتي با سبوعيتي كمتر از انسانها برجاي خواهند ماند. اما ما مي‌توانيم از اين سرنوشت بگريزيم: فقط در مواجهه با چنين تلاشهاي نااميدانه‌اي است كه نيروهاي خلاق مي‌توانند ضرورتاً با يكديگر هم‌آواز شوند. بجاي اتكا بر برج‌هاي ماتم‌زده و محقر مؤسسات مالي كلان شهر، مي‌بايد براي خلق الگوهاي جديد كنش سياسي در راستاي سوق مقاصد انساني از سازوكارهاي نامعقول نظام‌هاي اقتصادي به طرف باور و خلق شكل‌هاي تازه فرهنگ انساني به سوي عرصه‌هاي نوظهور به حركت درآئيم.
بجاي پذيرش آئين كهنه‌ي مرگ‌پرستي كه تاج مناسبي براي ستون‌هاي سبوعيت و بيرحمي دولتهاي فاشيستي است؛ ما مي‌بايست آئين زندگي را برپا داريم: زندگي در عمل، همچنان‌كه يك كشاورز يا مكانيك آن‌را تجربه مي‌كند، زندگي در احساس، همان‌گونه كه يك هنرمند آن‌را مي‌شناسد؛ زندگي آن چنان كه عشاق آنرا حس مي‌كنند و والدين بدان طريق عمل مي‌نمايند؛ زندگي همان طور كه براي انساني پاك‌نيت كه در صومعه مكاشفه مي‌نمايد، ‌در آزمايشگاه تجربه، يا به شكل زيركانه‌اي در كارخانه يا مؤسسات دولتي دست به طراحي مي‌زند، شناخته مي‌شود. 
هيچ‌چيز، حتي روياهاي بي‌روح بربريت كه اينك فاشيسم، ما را در مقابل آن قرارداده است جاودانه نيست. روياهايي كه به آساني به‌واسطة ضربات وارده از خارج خرد مي‌شوند و بشكل خفّت‌باري نظير داگون[33] سرنگون شده و بت نفرت درهم مي‌شكنند: و يا به‌صورت موهوماتي، عاقبت بواسطة روح گرمابخش مردان و زنان معمولي محو مي‌شوند. هيچ‌چيز، به استثناي تداوم حيات: تولّد، رشد و نوسازي روزانه جاودان نيست. به‌موازات شورشي‌شدن هرچه بيشتر زندگي در تمدن حاضر و پيروزي بر تهاجم بي‌پرواي بربريسم، فرهنگ شهرها، وسيله و هم هدف خواهند بود. 
________________
فصل اوّل
”دفاع و شهرِ قرون وسطايي“






1: رمزگشايي افسانه‌ي قرون وسطا
پيش از پرداختن به شهر قرون وسطايي مي‌بايست شاخ و برگ‌هاي دروغيني را كه طي نسل‌ها اين دوره از گذشته‌ي اروپا را پوشانده است، كنار بزنيم. قرون وسطي طي دوران اوليه‌ي عصر رنسانس به خاطر شرارتهايي كه در حقيقت از سوي رسواگران تعلق ايجاد مي‌شد مورد بي‌حرمتي قرارگرفته است: تاريخ، شواهد بسياري از ”زشتي‌هاي برون فكني‌شده“ را در دل خود نهفته دارد. بدين ترتيب ساكنان اوليه شهرهاي تاريخي به اتهام تخريب بنا‌هاي مجلل رومي-كه تا همين اواخر، يعني عصر اومانيستهاي متأخر كه به ارزش آنها اذعان داشته‌اند، تخريب نشده بودند-مورد هتّاكي قرارگرفتند. 
اجازه بدهيد از اين عقيده كه سالهاي قرون دهم و شانزدهم تركيبي از جهالت، هرزگي، توحش و خرافه‌پرستي بود، فاصله بگيريم؛ زيرا چنين تصويري روي‌هم‌رفته با حيات اروپا به‌طور كلي، حتي در بدترين دوران تاريك قرون وسطا كه هنوز اروپا اثرات تمدن‌ساز رهبانيت سلتي[34] و نظام و اقتصاد مستحكم چالز‌ كبير[35] را تجربه نكرده بود، تناسب ندارد. بخشي از ديدگاه فوق در رابطه با قرون وسطا محصول ”افسانه‌هاي گوتيك“ قرن هيجدهم با تصاوير هيجان‌انگيز از اتاق‌هاي شكنجه، تار عنكبوت‌ها، كشف و شهود، و جنون مي‌باشد. بي‌شك وجود عناصر فوق غيرقابل‌انكار است؛ اما اين ويژگي‌ها تمدن ]آن دوره[ را در كل قابل تشخيص نمي‌كند همچنان‌كه وجود گانگسترها، تسليحات پيشرفته و احزاب فاشيستي، شاخصه‌هاي تمدن حاضر نيستند ]نكته قابل توجه اينكه[ آدمي نبايست لكه‌هاي سياه دوران گذشته را بزرگ و برعكس نقاط ضعف عصر خود را كوچك نمايد. 
مي‌بايست فرشينه‌هاي زيباي قرون وسطا را كه به‌وسيلة پيوژين[36]، راسكين[37]، موريس[38] و نويسندگاني از اين دست بافته شده است را با عدالت تمام در كنار ديگر قرارداد: اينان غالباً اهداف و مقاصد را به مثابه واقعيت‌ها و ايده‌آل‌هائي كه پنداري تحقق يافتند، مطرح كردند. اما مهمتر اينكه در روايت اين موضوع در نظر گرفته نمي‌شود كه اگرچه قرون وسطا مملو از جنگجويان نترس و پيشه‌وران با پشتكار و صبور است اما از طرف ديگر دورة جنيني شركتهاي سرمايه‌داري و پيشرفتهاي متهورانه‌ي فني، سوداگران بي‌قرار، كارفرماياني حادثه‌جو و مخترعيني محتاط نيز محسوب مي‌شود: دوره‌اي كه طي آن ساعت مكانيكي اختراع شد و اصلاحات بنيادي در بهره‌برداري از معادن، دريانوردي و عمليات نظامي فراهم آمد و قالب‌گيري آهن و توليد عينك و استفاده از انرژي طبيعي در مقياسي كه هرگز پيشتر تجربه نشده بود، امكان‌پذير گشت. 
قرون وسطا، در جزئيات خويش بسيار غني‌تر از تمدن‌هاي متقدم مي‌باشد: همچنانكه در رابطه با مديريت صنايع و احداث شهرها در قرون وسطا مي‌توان موارد بيشتري را براي تحسين در قياس با حاميان پرشور پرهيزكاري كاتوليكي پيدا نمود. نوعي تشابه اجتماعي ميان عصر ما و دورة صنوف ]منظور همان قرون وسطا است[ وجود دارد كه با رابطه‌ي ميان مجتمع‌هاي عصر پارينه-فني[39] و نو- فني[40] كه آنرا در كتاب ”تكنيك و تمدن“ خاطرنشان ساخته‌ام، برابري مي‌كند.  اما در قلمرو شهرها، ما كم‌كم به اين باور دست يافته‌ايم كه اكتشافات جان سخت به دست آمده در رابطه با هنر طراحي شهرها، بالاخص طراحي شهرهاي بهداشتي، صرفاً-برحسب نيازهاي اجتماعي خودمان-مرور مجدد اقدامات عادي و منطقي قرون مسطا است. آيا اين امر اشتباه و خلط مطلب مي‌باشد؟ بر عكس، افسانه‌ي قرون وسطي بي‌پايه و اساس است. 


2: ضرورت دفاع
حد فاصل سقوط روم و قرن يازدهم ميلادي آن هنگام كه شهرهاي غرب براي دست‌يافتن به حياتي جديد تحريك شدند، دوره‌اي قرار دارد كه توصيف آن دشوار و درك آن بسيار بااهميت مي‌باشد. از درون وحشت و فلاكت علاج‌ناپذير اين دوره بود كه ديدگاههاي مشخص و معيني به سمت زندگي و حيات ]مجدد[ نضج گرفت و به‌طور توانمندي تكوين تمامي نهادهاي مسلط اجتماعي غرب-بالاخص شهر- را متأثر ساخت. پنج قرن خشونت، درماندگي و بلاتكليفي، ميل عميق به امنيت را در قلب اروپا زنده كرد. هنگامي‌كه هر اتفاقي، امكان نامطلوبي را در دل نهفته داشته باشد، زماني‌كه هرلحظه به فرصتي از دست رفته تبديل گردد، نياز به محافظت و مصونيت در وراي ديگر دلواپسي‌ها قرارمي‌گيرد، و يافتن پناهگاه امن به مطلوبترين پديده‌ي زندگي تبديل مي‌شود. 
در ايتاليا و فرانسه، شيوه‌هاي قديمي هرگز بطور كامل ناپديد نشدند به همين دليل تمايلات شرك‌آميز در زندگي رنسانس قرن دوازدهم بسيار سرزنده‌تر از گذشته به شكل تداوم و اِحيا، تعقيب شدند. اما بي‌سازماني و تحليل نيروهاي تمدن، مشخصة اين دوره به‌شمار مي‌روند: بدترين اثرات در حدود قرن نوزدهم آشكار شدند. بردگي كه در كشاورزي عهد روم ريشه داشت، در مقياس گسترده‌اي به‌وسيلة فاتحين بربر به كار بسته شد؛ و شمار جمعيت كه هرگز از قحطي خلاصي نداشت، بطور واقعي كاهش يافت. تروريسم نظامي و اقتصاد انگلي آن به انتقال قدرت از شهرها منجر شد: مردم از آنجائي‌كه به نوعي زندگي با حدّاقل معيشت مجبور شده بودند شهرها را ترك كردند. حتي هنگامي‌كه آنها در جوار شهرهاي قديمي نظير ماينز[41] يا ترير[42] باقي ماندند، فقط پوسته‌اي از زندگي شهري برجاي مانده بود، كه ديگر بخش با معنايي از زندگي فعّال آنها به شمار نمي‌رفت. سنگهاي به‌كار رفته در احداث شهرها به غارهايي در صخره‌ها-پناهگاههاي خالي براي كساني‌كه از خشم و غضب عاجل مي‌گريختند-تبديل شد. 
اگرچه محاصره‌ي مديترانه توسط مسلمانان گذر از سازمان يكدست امپراطوري قديمي به اقتصاد فئودالي مبتني بر توليد محلي، تهاتر، مصرف را تحت سنن خاص محلي و قوانين بومي تسريع نمود، با اين حال ضربه نهايي در منتهي‌اليه ديگر اروپا در قرن نهم به‌وسيله‌ي مهاجمين نروژي وارد آمد. اين ضربه هنگامي وارد آمد كه ضربه‌ي اولي كم‌كم التيام مي‌يافت. حملات نروژي‌ها بوسيله‌ قايق‌هاي كوچك، كه به قلب نواحي روستايي حد فاصل بريتاني و اِلب[43] نفوذ مي‌كردند انجام مي‌شد و هيچ جا از غارت، سوزاندن و كشتار نروژي‌ها در امن نبود. وحشت ناشي از بلاي آسماني ]نروژي‌ها[ اشتراك منافع جديدي را ميان مالكين فودال و وابستگانشان را خلق كرد؛ همان طور كه عقب‌ماندگي فني جنگجويان محلي را در برابر حملات بسيار جسورانه و پيچيده‌ي مهاجمين را نيز افشا كرد. 
ضرورت محض، منجر به كشف مجدد يك عنصر مهم دفاعي شد. اين عنصر در وضعيت ابتدايي فنون نظامي غرب در قرن نهم، قدرت و امنيت يك دژ مستحكم بر روي صخره‌اي غيرقابل تسخير را براي ساكنان تقريباً بي‌پناه سرزمين‌هاي پست را، به شرط آن‌كه آنها ديوار چوبي يا سنگي‌اي حول روستاهاي خود بنا مي‌كردند، تأمين مي‌نمود. چنين ديواري، بالاخص آن‌هنگام كه به‌وسيله‌ي خندق محاط مي‌شد، مهاجمين را مستأصل نموده و سلاح‌هايشان را خنثي مي‌ساخت. براي مثال، ساكنان ماينز براي مقابله با خطر مهاجمين، ديوارهاي فرسوده‌ي روم را مجدداً ‌بازسازي كردند. تحت فرمان هنري اول امپراطور آلمان، حتي اطرافِ ديرها و صومعه‌ها را براي حفاظت در مقابل مهاجمين حصار كشيدند. در ايتالياي اواخر قرن نهم نيز براي عقب‌راندن مجارها و ديگر مهاجمين مجدداً ‌به احداث حصار پرداختند. 
كشف حصار، از حسن اتفاق، پديده‌اي دو پهلو بود. اگرچه حصار توانست با موفقيت از شهر در مقابل تهاجم دسته‌جات نظامي فئودال‌ها دفاع كند، اما آيا دفاع از جامعه در مقابل حملات و نيروي غضب همين ”مدافعين“ متكبر و حريص توانست به كسب موفقيت نايل آيد؟ به‌وسيله حصار هر روستا مي‌توانست به يك دژ تبديل شود: بدين ترتيب مردم به طرف جزيره‌ي آرامش و صلح سرازير مي‌شدند كه پيش از آن، به ناچار و از روي استيصال به رهبران تبهكار فئودال تسليم مي‌شدند و يا به اميد دست ‌يافتن به زندگي خانوادگي به صومعه‌ها و ديرها پناه مي‌بردند. زندگي در حومه‌هاي بدون حصار حتي در سايه‌ي يك قلعه در مقايسه با زندگي پشت ديوارها و حصارهاي شهر، جذابيت خود را از دست داد . حصارهاي چوبي نظير همان‌كه هنوز مي‌توان از نقاشي روي چوب لوكاس كرانچ [44]  از محاصره‌ي ”ولفن باتل“ [45] در سال 1542 مشاهده كرد، هزينه‌هاي قابل قبولي براي امنيت جمعي و ]حفظ[ مالكيت، نظم و ترتيب در تجارت و كار و صلح و ثبات در انديشه و عبادت به‌شمار مي رفت. 
]در اينجا[ توجه خواننده را به توالي ]امور[ جلب مي‌كنيم. ابتدا؛ حومة جمع  وجور، با توليد محلي و مبادله‌ي تهاتري]در سطح[ محلي: حيات اجتماعي در روستاي كوچك يا در ”حاشيه شهرها“ به شكل سكونتگاه‌هاي كشاورزي زير حمايت حصارهاي قلعه قرارداشت . سپس؛ نوعي بازسازي فيزيكي محيط: حصارها، كه ]ضرورت[ دفاع، آنها را دانشي و ثابت مي‌نمود. در آرامش حاصل از خلاص‌شدن از يورشها و بارهاي تحميلي از بيرون حصارها، پيشه‌وران محلي و روستائيان و ماهيگيران در سايه‌ي امتيازاتي كه از مالك محلي مي‌گرفتند حول بازار هفتگي يا ”دو هفته يكبار“ گردهم آمدند و بلافاصله در پي محلات دائمي براي زندگي در بخش‌هايي كه بيشترين امتيازها را داشتند برآمدند. همانطوري‌كه هگل خاطرنشان ساخته است محله جديد رجنزبورگ[46] در قرن يازدهم-در تمايز از محلات سلطنتي و روحانيون-به بازرگانان تعلق داشت. به‌موازات استحكام و انسجام حيات اجتماعي، محلات متعلق به صنعتگران و بازرگانان يعني ”حاشيه شهر“ به مركز شهر تبديل شد؛ و جايگاه قدرتهاي فئودالي و كليسايي به ”حاشيه‌اي شدن“ بيشتر تمايل يافتند. 
جنبش شهري ]كه به آن اشاره شد[ جنبشي متلوّن بود. اين جنبش تحت لواي پرچم‌هاي مختلف آغاز شد، از شرايط متمايزي نشأت گرفت، و در نتيجه‌ به دستاوردهاي متفاوتي رهنمون شد. در مواقعي شهرنشيني عمدتاً به‌وسيلة مالكين فئودال رونق گرفت و برخي مواقع هنگامي كه ساكنان شهرهاي جديد مدعي استقلال سياسي و اقتصادي شدند و اين امر به‌وسيلة زعماي كليسا ترغيب شد، با مخالفت مالكين فئودال مواجه شد. در برخي از كشورها نظير انگلستان و فرانسه، آزادي داخلي ]شهرهاي جديد[ به‌واسطة اتحاد موقت با قدرت مركزي به‌عنوان وسيله‌اي در جهت تضعيف اشراف فئودال كه حاكميت شاه را به چالش طلبيده بودند، ارتقاء يافت. اما جداي از مخالفت يا موافقت‌ها مردم به مراكز حفاظت‌ شده سرازير شدند و آنها را ساختند و يا بازسازي كردند و طي دو و سه قرن، پيشرفته‌ترين تمدن شهري را كه در قرن پنجم در يونان تجربه شده بود در اروپا برپاداشتند. 


3: ”رشد جمعيت و افزايش ثروت“ 
احياي تجارت، غالباً حتي به‌وسيله‌ي پژوهشگران برجسته‌اي نظير پيرن[47]، علت بلافصل احداث شهرها و فعاليتهاي تمدن ساز قرن يازدهم تلقي شده است. اما حقيقت است كه نوزايي شهري و عناصر شاخص آن به قرون گذشته تعلق دارد: جايگاه اين شهرها نه بازارهاي دورافتاده بلكه صومعه‌ها بود. 
تا هنگامه‌ي تهاجم نروژي‌ها، صومعه‌ها به‌عنوان پناهگاههاي امن در بحبوحه‌ي تلاطم‌هاي اجتماعي عمل مي‌كردند. در حقيقت طي همين دوران صومعه نقش شهر را در انتقال ميراث اجتماعي و نه گسترش آن بر عهده داشت. برخي مواقع از بركت دانش بنيديكن‌[48]ها حتي سنت كشاورزي رومي‌ها كه در صومعه‌ها حفظ شد، به‌مراتب از وضعيت نواحي پيراموني صومعه‌ها پيشرفته‌تر بود. در اين صومعه‌ها هنر ساخت و ساز شكوفا شد و فن شيشه‌سازي و تزئين شكل گرفت و بالاتر از همة اينها، اسناد مكتوب در آنها حفظ و تكثير شد. صومعه‌ها در مواجهه با شرايط جديد زندگي در قرن نهم، كوچكترين كاستي‌ و نقصاني از خود بروز ندادند. دير گرنورد[49] در آلمان، كلوستر[50] و بورگ[51] ناميده شد و اين به معني مكاني فراتر از جايي است كه داراي استحكامات نظامي است. 
بازار دائمي در جهت منافع مالك فئودال و صاحب دير عمل مي‌نمود. بالاخص قبل از احياي تجارت در قرن يازدهم، مي‌توان مجوزي را يافت كه از سوي اتو دوم (پادشاه آلمان 983-973 م.) به نام ويدو ايما[52] باني يكي از صومعه‌ها در كارنتن[53]  در جهت راه‌اندازي بازار، ضرابخانه و جمع‌آوري مالياتها صادر شده است: ]اين عناصر[ ويژگيهاي شاخص شالوده‌هاي جديد شهري به شمار مي‌رفت. در دورة حكمروائي اتو، بنابر نوشته‌هاي هگل، غالب امتيازهاي مربوط به بازار در مقايسه با ملاكين غير روحاني به مالكان مذهبي واگذار مشد. اين بازارها كه زير نظارت دير قرارداشتند محتملاً قديمي‌تر از ديوارها و حصارهايي هستند كه بعدها امنيت يك نظام دنيوي ]غيرروحاني[ را بنيان نهادند: زيرا در زماني بسيار متقدم يعني سال 833، لوئيس پرهيزكار[54] مجوز تأسيس ضرابخانه‌اي را براي بازاري كه پيشتر وجود داشت به ديري در آلمان واگذار كرد. آرامش بازار كه به واسطه نصب صليب بازار نمادينه مي‌شد در صورت تخطي، جرايم سنگيني را به‌دنبال داشت. بالاخره تحت نظارت سلطنت، قانون خاص بازار كه در نمايشگاهها و بازارها اعمال مي‌شد همچنين دادگاه ويژه كه داراي اختيار قضايي در مورد بازرگانان بود، پا به عرصه وجود نهاد. اشكال متفاوتي از امنيت نظير امنيت مذهبي، قضايي و اقدامات اقتصادي استاندارد به شالوده‌هاي شهر قرون وسطايي اضافه شد. 
بنابراين احياي تجارت در قرن يازدهم، نقطةعطفي در پايه‌گذاري شالوده‌هاي جديد شهرهاي قرون وسطايي نبود، در حقيقت بسياري از اين شالوده‌ها پيشتر وجود داشتند. شور و اشتياق تجاري نشانه‌اي از نوزايي جامع و كاملي بود كه در تمدن غرب رخ نمود، و حتي فراتر از اين، نشانه‌اي از مفهوم جديد امنيت به‌شمار مي‌رفت كه شهرِ داراي حصار، خود باقدرت تمام در ظهور آن مؤثر بوده است. در صورتي‌كه احياي تجارت يكي از نشانه‌هاي نوزايي جامع شهري باشد، اتحاد سياسي نورماندي[55]، فلاندر[56]، اكويوتين[57] و براندبورگ[58] دومين نشانه، و احياي زمين و پاكسازي جنگل‌ها از نظام ديرخانه‌اي نظير سيستراسين[59] (كه در 1098 بنيان نهاده شد) سومينِ آنها به‌شمار مي‌رفت. پژوهشگراني كه در نظريه فوق‌الذكر ]پايه‌گذاري شالوده‌هاي شهري جديد بر مبناي تجارت[گرفتار آمده‌اند: به جهت تعميم محركها و انگيزه‌هاي زمان حال به ادوار گذشته، و نيز عدم تمايز دقيق ميان بازارهاي محلي، منطقه‌اي و بين‌المللي اين نظريه را ساخته و پرداخته‌اند. بازرگانان محلي كه از پيشه‌وراني كه فروشنده‌ي محصول خود نيز بودند، متمايز مي‌شدند نقش مهمي را در نوزايي قرن يازدهم برعهده داشتند. 
در مجموع احياي تجارت در سالهاي اوليه خود بر مبناي ويژگي‌هاي نيمه سرمايه‌دارانه به فروش اجناس تجملي كه به بازارهاي بين المللي وارد شده بود، محدود مي‌شد، كه اين تجارت محدود قادر به تحريك رشد شهرها بيش از آن‌كه خود پا به عرصه‌ي وجود گذارند، نبود. مضافاً بازار بين‌المللي، نمايشگاهي بزرگ بود كه معمولاً سالانه يكبار برگزار مي‌شد: در اين نمايشگاه، بازرگاناني از سراسر اروپا گرد مي‌آمدند. اين بازرگانان با محافظين مسلح و كاروانيان و پيمان‌هاي ويژه براي حفاظت سياسي، از جايي به جاي ديگر در حال حركت بودند: دوره گردان پرآوازه بسيار شبيه سردسته يا فرماند‌هان كاروان‌هاي تجاري در آمريكاي اوايل قرن نوزدهم بودند تا تجّار شهري. مضحك‌تر اينكه تصور تجّار سرگردان به‌عنوان بانيان شهرهاي قرون وسطايي به مثابه بستن اسب به پشت درشكه مي‌ماند. 
احياي شهرهاي حفاظت‌شده به بازگشايي راههاي تجاري بين‌المللي و منطقه‌اي كمك كرد و به گردش كالاهاي مازاد در سراسر اروپا، بالاخص در مقياس كوچك، نظير شراب راين، ادويه و ابريشم شرق، تسليحات لومباردي، محصولات پشمي فلاندر، چرم پومر انيا[60] با پاي پياده يا از طريق آبراهه‌ها منجر شد. شهرها نردبان ترقي در حكومت پيشرونده‌ي كالاها بودند:] كالاها[از بيزانس به ونيز، از ونيز به آگسبورگ[61]، از آگسبورگ به طرف راين-و بدين ترتيب از شهرهاي بالتيك به سمت مديترانه-در حركت بودند. 
نمايشگاههاي بزرگ قرون وسطا بي‌شك شالوده‌ي سرمايه‌داري بين‌المللي قرن شانزدهم را بنيان نهادند كه قبل از لندنِ قرن هيجدهم ابتدا در فلورانس و آگسبورگ و بعداً در آنتورپ و آمستردام پاي گرفتند. بازارهاي مكاره به اندازة جنگ‌هاي صليبي، تبادل الگو و شيوه‌هاي منطقه‌اي، زندگي را تسريع كردند. با وجود اهميت فرهنگي تجارت بين‌المللي در خصوص اهميت اقتصادي آن-بالاخص به‌عنوان منبع رشد شهري-به شكل فوق العاده‌اي در قياس با دوران متقّدم قرون وسطا مبالغه شده است. حقيقت اين است كه حتي در دوره‌هاي متأخر بعد از قرن يازدهم، براساس يافته‌هاي فون بي‌لاو[62]، بازرگانان و مستخدمينانشان فقط بخش كوچكي از جمعيت شهري را تشكيل مي‌دادند كه در مقايسه با امروز بسيار كمتر نيز بود. در شهرهاي متقّدم قرون وسطا ”توليدكنندگان“ نزديك به چهارپنچم ساكنان را در مقايسه با دو پنجم ساكنان شهر مدرن در خود جاي داده بودند. 
بلافاصله پس از افزايش عرضه‌ي مواد غذايي و ايمن‌شدن سكونتگاههاي شهري، تجارت به‌عنوان محرك قدرتمندي در جهت رشد عمل نمود: فراتر از همة موارد يادشده ضرورت پرداخت نقدي در مقابل كالاهاي لوكس علت اين رشد بود. به‌موازات افزايش تقاضا براي زيورآلات و پول بيشتري كه براي تجهيز تشكيلات نظامي فئودالها لازم بود، ملاكين فئودال مشوق و محرك خاصي در انتقال دارائي‌شان به نواحي شهري، كه بازده زيادي به شكل رانت‌نقدي دربرداشت، يافتند. رانت‌هاي شهري وجوه لازم براي تأسيس شركتهاي سرمايه‌داراي را فراهم نساخت، اما قطعاً آرزو و ميل كسب رانت‌هاي شهري را برانگيختند. اين ميل نوعي ترديد و دودلي نسبت به شهر را نزد مالك فئودال ايجاد كرد. به‌موازات اين‌كه مفهوم قدرت در ذهن مالك فئودال، معناي صرفاً نظامي‌اش را از دست داد، وي به كنارگذاشتن اندك اقتدار باقيمانده بر رعيت‌ها و وابستگانش در ازاي حفظ كمك‌هاي جمعي آن‌ها به شكل پرداخت‌هاي نقدي اغوا شد،]در اين شرايط[ تقاضاهاي ”سرف“ وابسته به زمين ديگر نمي‌توانست محقق شود. اين فرآيند دومين محرك مهم در شكل‌گيري شهرها بود. 






________________
I : شهر قرون وسطي                                         ]1[ نيمرخ و نما 
]تصوير بالا[ ورونا: احداث به‌وسيلة رومي‌ها در سال 89 قبل از ميلاد؛ شهر اصلي اتحاديه لومباردي در قرن دوازدهم. رودخانه‌هاي داراي ديوار‌ه‌ي اين شهر كم‌اهميت‌تر از بخشهاي دامنه‌اي يا كانالهاي بسيار مغلق، خندق‌ها و حصارهايي كه ديگر شهرهاي قرون وسطايي را حفاظت ميكردند، نبود. به برج ناقوس كه بطوره جزي در ميان بناهاي كم‌ارتفاع قرارگرفته است، توجه نمائيد. نصب ناقوس‌هاي كليسا در قرن سيزدهم به همزماني فعاليت شهرنشينان و روستائيان در محدوده‌ي صدارس برجهاي جديد كمك كرد. 
تصوير سمت چپ از وسط: دينكنزبول[63]. چشم‌انداز بي‌نظم و بسته، سايه‌نمايي كه به سمت بالا اشاره مي‌كند: شيرواني‌هاي سنتوري، برج و مناره مخروطي كه با هماهنگي زيباشناختي طراحي شده است. تزئينات فلزي به شكل بوته‌هاي پيوندي و طرح سپر در پيش نما، ويژگي ظريف هنر شهري است كه بالاخص در بخش جنوبي آلمان قابل توجه بود. نشانه‌اي خانوادگي، علائم و نمادها به مراتب اجتماعي و نقش يك طبقه يا شغل اشاره مي‌كند كه در تشريفات شهري، امري معمولي به شمار مي‌رفت و نقطه اتصال آداب و رسوم و معماري بود. علائم و تابلوها، كه به جاي كلمات و اعداد، نشان‌ها و تصوير را با خود دارند، آن هنگام كه جان واتئو[64] از نقاشي آنها اكراه نداشت جايگاه مهمي را در خيابانهاي قرن هيجدهم به خود اختصاص مي‌دادند. يراق‌سازي اسب و فروشگاههاي سيگاربزرگ سرخپوستي، سراسر قرن نوزدهم در شهرها و روستاهاي امريكايي پابرجا بودند. تبديل علائم قرون وسطايي به تبليغات وقيحانه‌ي تابلوي اعلانات قرن نوزدهم نشان‌دهنده‌ي تنزل هنر شهري به تغييرات همسنگ در گذار از تخته‌سنگهاي متحدالشكل معمولي گورستانها به رقابت تجملي يادمان‌ها و آرامگاهها در گورستانهاي قرن نوزدهم بود (عكس: اوينگ گالوي[65])
]تصوير سمت راست وسط صفحه[ روتنبورگ .اندر. تابر:[66] نمايي ديگر، غيرمنتظم اما هماهنگ، تبعيت از شيب زمين، با بناهاي مهم كه در برابر آسمان قدعلم كرده‌اند. ساختمانها و طراحي اندامواره كه نه براي اظهار وجود بلكه براي دفاع، اتحاد شهري و بيان ارزشهاي مشترك ]شكل گرفته‌اند[. عكس كه در زمان حاضر تهيه شده است به‌لحاظ انواع ساختمانها و آرايش آنها در انطباق نزديك با بسياري از تصاوير چاپ‌هايي چوبي گاهشمار نورنبرگ قراردارد.(عكس : اوينگ گالوي). 
]عكس پايين[ سه‌گوآ[67] : تپه بعنوان ابزار دفاعي، تسلط كليساي جامع بر بناهاي كم‌ارتفاع زندگي دنيوي. ديوار محصوركننده‌ي شهر هنوز در زمينة قابل مشاهده است؛ و نظير شهر ورونا، ساختمانها نشان‌دهنده‌ي سقف‌هاي كم‌شيب مديترانه‌اي هستند؛ با وجود اصل سازماندهي اجتماعي و تركيب بصري، شبيه شهرهاي شمالي مي‌باشد: همان سايه‌نماهاي غيرمنظم، همان تنوع در چارچوب الگوهاي عام، همان حركت اوج يابنده در فضاي قائم-در تناقض با حركت افقي برنامه‌ريزي شهري باروك- از دنيوي به تقدس، از فردي به جمعي: قرينه‌ي سلسله مراتبي ملكوت اعلي (اولينگ گالوي).


I: شهر قرون وسطايي                  ]2[ لوبك-انتظام فضايي در قرون وسطايي 
]عكس بالا سمت چپ[ كليساي بزرگ بانو. برفراز شهر شهروندان آزاد . آن هنگام كه كليساي جامع ساده و بي‌پيرايه كانون روحانيون بود، كليساي بانو به‌وسيله‌ي بورژوازي به‌عنوان نماد ثروت و قدرتشان، در دوره‌اي كه اتحاديه هانستيك[68] به لوبك[69] متعلق بود، ساخته شد. هنر مذهبي يكي از محصولات صادراتي مهم اين شهر بود؛ از اين‌رو، يكي از موزه‌هاي محلي عمدتاً جايگاه آثار هنري بومي از محرابها و كنده‌كاري‌ها است. 
]عكس بالا سمت راست[ بخش پابرجاي ديوار و دروازه‌ي شهر كه به سمت لندستراس[70] گشوده شده و به‌همراه رديف درختان قديمي زيزفون به روستاي ماهيگيري و استراحتگاه تابستاني تراوموند[71] منتهي مي‌شود. (همچنين به بادن بروك[72]  اثر توماس مان[73] مراجعه نمائيد.). زيبايي دروازه‌هاي پابرجاي مانده، خوشامدگويي برج‌هاي هفتگانه را تكرار مي‌نمايد كه يكي از راههاي دسترسي لوبك از ميان چشم‌انداز پيرامون است. 
]عكس رديف دوم[شهرداري و ميدان بازار، كه كليساي بانو در سمت چپ آن قرارگرفته است. در حاليكه بناهاي پيش‌زمينه به دوره‌هاي متأخر تعلق دارد، شهرداري و كليسا از بقاياي دوران برجسته‌ي گوتيك متقدم مي‌باشد. اثر و نشانه‌ي شهر ونيز در طراحي ساختمان شهرداري نمي‌تواند در شهري كه به‌خاطر ”نان سن مارك“ مشهور است، اتفاقي باشد. 
]عكس رديف سوم[ خانه‌هاي شهروندان آزاد دوران متأخر قرون وسطايي: ادارات و انبارهاي موقت همچنين ]ساختمانهاي[ مسكوني. باغهاي پشتي كه به خانه‌هاي بسيار معمولي قرن سيزدهم تعلق دارند بسيار متراكم ساخته شده اند: ]اين ساختمانها[ برخي مواقع داراي جناح‌هاي سراسري بودند كه پنجره‌هايشان مستقيماً به باغ گشوده مي‌شد. آشپزخانه‌ و دفاتر در دو طبقه‌ي پائين، پذيرائي‌ها در طبقات بالاتر قراردارد كه غالباً به‌وسيله‌ اتاقك شيشه‌اي بزرگترها را از جوانان در هنگام ميهماني‌ها و رقص جدا مي‌كند. مكان‌هايي جادار و بزرگ با تهويه‌ي نامطلوب؛ پنجره‌هاي بزرگ بدون نور مستقيم خورشيد؛ به‌لحاظ فيزيولوژيك اين ابنيه از ظرافت بيشتري برخوردار بودند و در عين حال معيارهاي اوليه‌ي بهداشتي را كه مطلوب نيز بودند مورد تخطّي قراردادند. به شباهت صوري ميان واحدهاي مسكوني و انبارها توجه نمائيد: بخشي از اين ]شباهت[ به سبب نبود تمايز، و بخشي از آن روست كه آنها به طور ارگانيك به يك نظم فضايي تعلق دارند. (عكس:  كاترين بائر[74])
]عكس پائين سمت چپ[ بيمارستان هليج گيست[75]: بنياد قرون وسطايي براي سالمندان، كه هنوز هم سالمندان براي آفتاب‌گرفتن از سكوي جلويي آن استفاده مي‌كنند. هركدام از سالمندان داراي يك اتاقك در شبستان كليسا هستند. طرح به بيمارستانهاي دوران متأخر قرون وسطايي براي معلولين شبيه است تا به بناهاي محلي از همين نوع كه هنوز هم براي اسكان سالمندان در انگلستان و كشورهاي لوگزامبورگ، بلژيك و هلند مشاهده مي‌شود. 
]عكس پايين سمت راست[ انبارهاي نمك بموازات رودخانه‌ي تراو: ]اين انبارها[ آن هنگام كه ماهي نمك‌سود در اعياد مذهبي، نقش بي‌همتايي را در تجارت بين‌المللي بازي مي‌كرد بسيار بااهميت بود؛ در حقيقت، مهاجرت شاه‌ماهي‌ها از بالتيك به درياي شمال در اوايل قرن پانزدهم، عنصر تعيين‌كننده‌اي در انقراض شهرهاي هانسا[76] و رونق آمستردام و نورويچ بود. شهرهاي رودخانه‌اي نظير روئن[77] و لوبك در قرون متقدم براي دريانوردي و دفاع از موقعيت بهتري در قياس با شهرهاي نزديك اقيانوسهاي آزاد برخوردار بودند (عكس : كاترين بائر).


سرمايه‌داراي، درهر صورت نيروئي مخرّب در حيات دروني شهر قرون وسطايي بود تا نيرويي انسجام‌گر. سرمايه‌داري، اقتصاد تجاري مبتني بر كسب و كار انفرادي و عطش سود را جايگزين اقتصاد حمايتي مبتني بر سلسله مراتب ]اجتماعي[ نمود كه بوسيله احكام مذهبي تعديل مي‌شد: تاريخ اقتصادي شهر، عمدتاً داستان تبديل گروهي از توليدكنندگان حمايت‌شده، كه در شرايط بالنسبه برابري، زندگي مي‌كردند، به گروه كوچكي از بازرگانان ممتاز بود كه از قِبَل دسترنج ديگران زندگي مي‌كردند. تحولات فوق‌الذكر هنگامي‌كه جفري چوسر[78] اكونوميوم[79]  پرحسرت خود دربارة ”دوران گذشته“ را مي‌نوشت آن زمان كه ”ثروت و مكنتي به علت نبود وجود سود وجود نداشت“ هنوز دور از دسترس مي‌نمود. با فراهم‌شدن آشيانه‌اي كه فاخته‌ي سرمايه‌داري مي‌توانست در آن تخم بگذارد، شهر برج و بارودار امكان ازدحام جمعيت تازه واردان مشتاقي را كه در آنجا لنگر مي‌انداختند براي اخلاف خود فراهم ساخت. 
آن روي سكه‌ي احياي صنعت بين قرن‌هاي يازده و سيزدهم، واقعيت بسيار بنيادي و اقتصادي مهم، يعني گسترش عظيم زمينهاي مزروعي و به‌كارگيري روش‌هاي پيشرفته كشت و كار در اين زمينها بود. درختزاهاي آلمان كه در قرن نهم به برهوت شبيه بودند به زمينهاي شخم‌خورده تبديل شدند؛ سرزمينهاي لوگزامبورگ، بلژيك و هلند[80]، كه تنها مشتي ماهيگير مأيوس و نااميد را تغذيه مي‌كردند به مالكيت درآمده وبه يكي از غني‌ترين زمينهاي اروپا تبديل شدند. در حدود سالهاي 1150 اولين پولدرها در فلاندر[81] شكل گرفتند. (كشاورزي مبتني بر آبياري بسيار زود در سال 1179 در ميلان به مورد اجراء گذاشته شد.) پرورش اسب، اختراع نوعي ساز و برگ اصلاح‌شده ]شامل يراق، تنگ و افسار اسب [ و استفاده از نعل آهني، گسترش آسياب‌هاي دستي، آبي و بادي؛ اجتماعات جديد رابا منابع نسبتاً گسترده‌اي از انرژي پشتيباني كردند. اين فرايند صرفاً استخراج و ذوب فلزات را دگرگون نساخت، ]بلكه[ نياز به كار برده‌وار را از بين برد و بر مازاد انرژي‌هاي انساني كه همواره در مناطق بسيار مناسب وجود داشت، افزود.  
اروپايي كه امروزه ما آنرا مي‌شناسيم طي سه قرن براي اسكان و اقامت، فتح يا فتح مجدد شد: معجزه‌اي كه دقيقاً با فتح قاره‌ي امريكا طي قرون هفده تا بيستم قابل مقايسه است. در حقيقت فتح امريكا را مي‌توان تداوم فرآيند فتح اروپا در سرزميني جديد مدنظر قرارداد زيرا مستعمره‌سازي نيوانگلند به هرحال بر سياق شهري قرون وسطايي ويرجينيا و كاروليناي جنوبي بر مبناي الگوي فئودالي صورت پذيرفت. 
گسترش چشمگير شالوده‌هاي كشاورزي و افزايش منابع انرژي افزايش جمعيت را امكان‌پذير ساخت. براساس يافته‌هاي بويسناد[82]، جمعيت منطقه‌ي حدفاصل راين و رودخانه موزل طي دورة قرن دهم تا سيزدهم ده برابر افزايش يافت. كشورهاي انگليسي ‌زبان كه در سال 1086، 2000 و 100  نفر را در خود جاي ميدادند در سال 1340 به رقم 2355000 نفر نزديك شدند. احتمالاً نرخ مواليد بالا و اميد به زندگي بسيار زياد بود و اين امر فقط به سرزمينهاي تازه فتح‌شدة شمال محدود نمي‌شد. ايتاليا نيز چنين پيشرفتهايي را در اقتصاد كشاورزي تجربه كرد و در قرن چهاردهم حداقل ده‌ميليون نفر جمعيت داشت. ايتاليا با توجه به سوابق تاريخي و موقعيت مطلوب در رابطه با تمدنهاي پيشرفته‌ي شرق، نقش راهبر در نوزايي معنوي و مادي برعهده داشت. در قرن سيزدهم، ونيز شهري با سازماندهي عالي بود؛ اين شهر و ميلان هركدام به تنهايي جمعيتي بيش از 100000 نفر را در خود جاي داده بودند. 
شهرهاي آلماني احتمالاً به استثناي شهر قديمي و رومي وين، به‌طور متوسط جمعيت به‌مراتب كمتري داشتند؛ با اين وجود و بي‌كم و كاست توان لازم براي نهضت عمران و آبادي آلمان، يا فرآيند شهرنشيني را دارا بودند. زيرا در جريان چهار قرن، 250شهر بنيان نهاده شد؛ و شالوده‌يِ شهريِ حاصله از آن اساساً تا قرن نوزدهم دوام آورد: خطوط اصلي منطقه‌ي شهري گرچه در همين اثنا كاملاً به تصرف شهرها درآمد اما همچنان پابرجاي مانده است. طي سالهاي اوج نهضت شهرنشيني نه فقط تعداد شهرها افزايش يافت، بلكه ميزان جمعيت شهري نيز، تا آنجا كه مي‌توان تخمين زد،به جرأت با قرن نوزدهم قابل قياس بود. در پايان قرن دوازدهم ميلادي پاريس، 100000 نفر جمعيت داشت كه در پايان قرن سيزده به حدود 240000 نفر بالغ شد. در سال 1280 فلورانس داراي جمعيتي در حدود 45000 نفر بود كه در 1339 به حدود 90000 نفر افزايش يافت. 
تجارت، توليد صنعتي، ماشيني‌شدن و سازماندهي، تماماً به گسترش حيات شهرها كمك نمود، اما اين اقلام قادر به سيركردن دهانهاي گرسنه مردم به سكّه‌ها نيز زنده نيستند، حتي اگر ضرابخانه‌ي‌ محلي، امتياز انحصاري ضرب آنها را داشته باشد؛ مردم به هوا هم زنده نيستند حتي اگر ”هواي شهر، براي مردم آزادي به ارمغان بياورد“. بالندگي حيات شهرها، ريشه در اصلاحات كشاورزي حومه‌ها داشت: اصلاحاتي كه پراكنده بود و نهايتاً با جنگل‌زدايي غيرعقلاني ]كه همزاد رشد شهري بود[ تضعيف شد، اما براي ايجاد منابع فوق‌العاده‌‌ي انرژي كفايت مي‌كرد: حتي زمينهايي كه به شكل نامطلوب در پومرانيا مورد بهره‌برداري قرارمي‌گرفتند، مي‌توانستند عسل، موم و پوست توليدي خود را به شهرهاي صنعتي غرب ارسال نمايند. اصلاحات كشاورزي به موقع از طريق باغات، زمين‌هاي مزروعي و چراگاههاي عمومي موجود در محدوده‌ي شهر، به شهرها انتقال يافت. زيرا به استثناي تعداد انگشت‌شماري مراكز شلوغ و پرازدحام، شهر قرون وسطايي نه تنها ]در[حومه بلكه ]از[ حومه بود: موادغذايي درست همان‌گونه كه از زمين‌هاي تراس‌بندي، يا در باغات ميوه و مزارع خارج از شهر به‌دست مي‌آمد، در داخل حصارهاي شهر نيز توليد مي‌شد.   


  4: اسكادرها[83]ي اشرافي و بهشت‌هاي جديد قرون وسطايي
در صورتي‌كه روشهاي جديد دفاع نظامي مبين عموميت شهرها به‌عنوان مكان سكونت و كار توليدي باشد، مجموعه‌ي خاصي از محركهاي اقتصادي كه با آن به‌وجود آمد نشان‌دهنده موفقيت جنبش ]شهري[ است. رهايي شهرها گامي در جهت تنظيم كارآمد حيات،يعني جايگزيني تهاتر به‌وسيلة پول، خدمات مادام‌العمر به‌واسطة قطعه‌كاري شهري يا اجاره‌ي فصلي، و به نوشته‌ي ماين[84] گذار از اعتبار به قرارداد بود. افسانه‌ي قرن هيجدهمي قرارداد اجتماعي ]چيزي جز[ عقلاني‌كردن پايه‌هاي سياسي شهر قرون وسطايي نبود كه ژان‌ژاك‌روسو بازمانده‌هاي آنرا در ژنو مورد شناسايي قرارداد. زيرا شهر شركتي در حقيقت بر پايه‌ي قرارداد جمعي ميان مالك زمين و ساكنان يا تازه‌واردين پايه‌گذاري مي‌شد. 
جنبش شهري از قرن دهم ميلادي به اين سو، داستان سكونتگاه‌هاي شهري قديمي است كه كم و بيش به شهرهاي خود فرمان تبديل مي‌شدند. و ]يا[ سكونتگاه‌هاي جديدي بودند كه در سايه‌ي حمايت فئودال‌ زميندار با اعطاي امتيازات و حقوقي، در جهت جذب گروههايي از پيشه‌وران و بازرگانان عمل مي‌كردند. منشور شهري، نوعي قرارداد اجتماعي بشمار مي‌رفت؛ شهرآزاد واجد امنيت حقوقي و نظامي و زندگي در آن بمدت يك‌سال و يك‌روز بمنزله‌ي لغو يوغ‌ بردگي بود. از اين‌رو شهر قرون وسطايي به محيطي برگزيده تبديل شد كه بسياري از ]افراد[ با مهارت، ماجراجو و خوش‌بنيه‌ترين-و احتمالاً بسيار باهوش-بخش جمعيت روستايي را در خود گردآورد. 
منافع سياسي در اين دوره معمولاً بر مبارزه براي كسب قدرت ميان بورژوازي شهري و نجيب‌زادگان متمركز بود. اين مبارزه به بي‌توجهي نسبت به نقش فئوداليسم در تشويق رشد شهرها منجر شد. بخش عمدة بحرانها در مراكز قديمي ]شهري[ نه از مقاومت همه جانبه در اعطاي انواع امتياز ]از سوي فئودالها[، بلكه ناشي از مديريت مذاكرات توانفرسا با شهروندان جديد بود. به همين دليل شهرها در مقياس وسيعي در سراسر اروپا وبالاخص در نواحي مرزي بوسيله ملاكين بزرگ بنيان گذاشته شدند حتي در مراكز قديمي، رسم به ارث‌گذاري زمين براي كليسا يا صومعه،كليسا را در موقعيت كنترل نواحي وسيعي از زمينهاي شهري قرارداد. بسياري از شهرهاي جديد، نظير گاسكوني[85] در ولز، پاسگاههاي مرزي بودند كه بعدها در امريكا به‌عنوان ابزاري براي آغازي نو شبيه‌سازي شدند. 
به لحاظ سياسي به توت[86] استناد خواهم كرد كه بررسي‌هايش در مورد برنامه‌ريزي شهري قرون وسطا در حوزه‌ي سياسي، نقطة عطفي در انگلستان به شمار مي‌رود.”ضرورت سياسي براي ساختن شهرها بر نياز اقتصادي تقدم داشت. در آغاز حقيرانه‌ي شهرهاي جديد قرون وسطايي، ملاحظات نظامي همواره چشمگير بوده است: حاكم مقتدري سرزمين همجوار قلمرو قديمي‌اش را تصرف مي‌كرد يا در پي دفاع از مرزهايش در مقابل دشمن هجوار برمي‌آمد. او استحكامات ابتدايي مي‌ساخت و رعايايش را تشويق به زندگي در آنجا مي‌كرد، بنابراين آنها وظيفة دفاع دائم را بر عهده مي‌گرفتند“ اما از آنجائي‌كه سرفها روي‌هم‌رفته همواره ادعاي دائمي به زميني داشتند كه بدان وابسته بودند، وجود طعمه‌هايي براي دوركردن آنها ]از مراكز[ ضرورت داشت. زيرا براي اولين‌بار آنها داراي قدرت چانه‌زني شده بودند و اين امر مالك را به برآورده‌ساختن ناقص تقاضاي ساكنان جديد مجبور مي‌ساخت. 
شهرها به واسطة مبارزه، چانه‌زني، خريد كامل ]ويكپارچه‌ي زمين[ و يا تلفيقي از اينها، حق داشتن بازار دائمي، داشتن قانون خاص بازار، ضرب سكه و تنظيم اوزان و اندازه‌ها، حق شهروندي در زمينة محاكمه‌ در دادگاههاي محلي و برخورداربودن از ارتش براي دفاع از خود را به‌دست آوردند. تمامي حقوق يادشده به‌طور بالقوه مي‌توانست ]يا نمي‌توانست[ به خودگراني كامل محلي به مثابه‌ي شهرهاي بزرگ هنسا[87] منجر گردد؛ اما روي‌هم‌رفته حوادث، بسياري از نشانه‌هاي آنچه را كه امروزه ذيل عبارت حقوقي دولت خود مختار تمايز مي‌يابد به جوامع محلي اعطا كرد. بطور كلي، عضويت در جوامع شهري، حتي در شهر كوچك و نه چندان با اهميت لوريس[88] در فرانسه (كه حقوق عمومي دولت خودمختار را كسب نكرد)، به معني رهايي از پرداختهاي اجباري و خدمات نظامي همچنين آزادي در فروش مايملك و رفتن به جاي ديگر بود. ]مفهوم[ شهروندي به دارنده‌اش تحرك شخصي را اعطا كرد كه براي بالش طبقه‌ي بازرگان ضروري بود. 
زماني‌كه مالك زميندار خواهان تجهيز ارتش براي پيوستن به صليبيون بود و يا در پي استفاده‌ي بيشتر از كالاهاي لوكس كه پس از جنگهاي صليبي به اروپا روان شده بود، برمي‌آمد: تنها يك منبع اقتصادي از ثروت را در اختيار داشت ]و آن[ زمين‌اش ]بود[. تحت قوانين فئودالي، او نه قادر به خلع خود از مالكيت زمينها و نه فروش آن بود؛ اما با تقسيم‌كردن آن، با تشويق رشد شهرها و ايجاد مراكز جديد، مي‌توانست رانت سالانه‌اش را افزايش دهد. اگرچه با اجاره‌هاي بلندمدت معمولي، ميزان اجاره]رانت[ به تدريج براي ملّاك عمده افزايش مي‌يافت، با وجود اين وارثينش مي‌توانستند به‌مرور زمان مدعي سود بادآورده‌ي رشد و رونق شهري شوند. همين شوق و اشتياق براي ”پول نقد“ در نهايت حكم ديني ]لازم را[ كسب كرد، كه به‌واسطة توارث و هدايا به شكل تملك متداوم قلمروهاي شهري كه به‌صورت فزاينده‌اي بزرگ مي‌شدند، درمي‌آمد. نبايد فراموش كرد كه در لندن تا اوايل قرن بيستم، املاك چند فئودال يعني دوك بدفورد، دوك وستمينستر و دولت سلطنتي، لقب استثمارشده‌ترين نواحي را دارا بودند. در ”قانون ژرمن“[89]، زمين در مقوله‌ي خاصي قرارمي‌گيرد كه آنرا از ابنيه يا مالكيت شخصي جدا مي‌نمايد. 
تقريباً اهميت رانت در شهرها كه منبع ويژه‌ي درآمدهاي شهري بود و مالك زمين در آن سهيم بود، ]برابر با[ عوارض به‌دست ‌آمده از پل‌ها و بازارهاي محلي، عوارض گمركي واردات و جرايم حاصله از دادگاهها بود كه با افزايش جمعيت شهرها چند برابر مي‌شد. اساساً در شهرهاي پيشگام، معافيت مالياتي براي تازه‌واردين به‌شرط ساختن يك باب خانه ضروري بود: اين معافيت ترفند بسيار قديمي در زمينة ارتقاء وضعيت مسكن بشمار مي‌رود. اما بعدها امكان حذف اين عوامل وسوسه‌برانگيز وجود داشت ]زيرا[ خانه‌ها ارزش بيشتري كسب مي‌كردند، از نقطه نظر تمامي شركتهاي ] ذي‌مدخل[ در بورس بازي زمين بعضي از شهرها، آرزوها و آمال مالكين رابه طور وافي و كامل برآورده مي‌سازند؛ ]حال آنكه[ ديگر شهرها نظير شهرهاي محصور (باستيدها) در جنوب فرانسه احتمالاً به‌لحاظ اقتصادي و اجتماعي در حالت ركود باقي مي‌مانند. با اين‌حال ساختن شهرها يكي از كسب و كارهاي صنعتي دوران متقدم قرون وسطي بود. روستاهايي كه در نيل به امتيازات ضرور موفق شدند اميد تحصيل موقعيت شهري را بدست آوردند كه ] اين امر[ به‌واسطة فعاليتهاي توليدي، تجارت و ثروتهاي فرهنگي تقويت شد. 
اينك مي‌توان ترديد فئوداليسم را در مواجهه با جنبش شهري درك كرد. شهر آزاد منبع جديد ثروت بود، اما به چالش طلبيدن خوداتكايي و استقلال كساني كه به اجتماعات غيرشهري متكي بودند تهديدي براي كليت نظام فئودالي بود. شهر، نيروي كار و قدرت اقتصادي و سلاحهاي تدافعي را متمركز كرد؛ و در عين حال نيروي كار حومة ]روستايي[ را تحليل برد و شمار قابل توجهي از افراد ساده‌انديش و ناقص‌الخلقه را برجاي گذارد؛ در نهايت نياز شهرها به نيروي كار مي‌توانست به اضمحلال نهاد بردگي منجر گردد. در ايتاليا، فرصت زندگي مدني، نجيب‌زادگان را جذب شهر كرد، در كشورهاي شمال اروپا، نجيب‌زادگان معمولاً گوشه‌گيري اختيار كردند و با چسبيدن به شكار گراز، ”پرورش گوزن“ و زندگي در فضاي باز، شبيه روستائيان و نه شهرنشينان آزاد، باقي ماندند كه آنها را زير سيطره‌ي خود داشتند. به‌موازات اخراج گام‌به گام مشاغل روستايي به‌واسطة مشاغل شهري كه ابتدا با شور و حرارت يكساني در شهر ريشه گرفته بودند، تضاد آشتي‌ناپذير شهر و حومه تعميق يافت. شهر جامعه‌اي متكبر به شمار ميرفت؛ و هر شهرنشين در رابطه با جماعت روستايي چيزي از تكبر را از خود بروز مي‌داد . تكبر از نوعي كه مي‌توان آنرا در نزد تازه‌ به دوران ‌رسيده‌ها و نوكيسه‌ها سراغ گرفت. اين امر در نهايت به تباهي آزادي و خودگرداني شهري كمك كرد.


5: سيطره‌ي كليسا
آن بخش از انگاره‌ها و نهادهاي تمدن قرون وسطائي در اينجا مورد نظر مي‌باشد كه ساختار شهرها و تكوين حيات فرهنگي آنها را تحت تأثير قرارداد. در غير اين‌صورت و بدون درك اين انگاره‌ها، نمود صرفاً فيزيكي ]شهرها[ قطعاً مبهم باقي خواهند ماند. 
در اروپاي غربي بعد از سقوط امپراطوري روم، كليسا يكي از نهادهاي قدرتمند و عمومي به شمار مي‌رفت. عضويت در كليسا منبع دائمي حيات ورفاه بود و بريدن از آن تا قرن شانزدهم چنان تنبيه بزرگي بشمار مي‌رفت كه پادشاهان نيز در مواجهه با آن به خود مي‌لرزيدند . تقسيمات پايه‌اي سياسي جامعه، كه تمامي ديگر پيوندها و حمايتها بر آن استوار بود، ناحيه كشيش‌نشين و قلمرو اسقفي بود؛ متداولترين شكل ]جمع‌آوري[ ماليات عشري[90] بود كه صرف پشتيباني از تشكيلات وسيع روم مي‌شد. ذره‌اي از ]دستاوردهاي[ حيات اقتصادي، صرف تجليل خداوند، حمايت از روحانيون و آناني كه در خدمت روحانيون بودند و ساخت و نگهداري بناهاي مذهبي-كليساهاي جامع، كليساها، صومعه‌ها، بيمارستانها و مدارس-نمي‌شد. كليساهاي محلي في‌نفسه ”موزه‌ي ايمان مسيحي“، به‌علاوه محل عبادت بودند: وجود عابد مقدسي كه در سلول محصور خويش در جوار درب كليسا، يا حتي استخوانها و بقاياي جسد يك قديس، عامل جذب دينداران بود. كليساها و صومعه‌هايي كه داراي اين مشخصات بودند به هدفي براي زائرين تبديل مي‌شدند: استخوانهاي توماس بكت[91] در كانتر بري، چاليس ول[92] در گلاستون بري[93] جائي‌كه به نظر مي‌رسد جوزف آرامتي[94] جام مقدس[95] را در آنجا انداخته بود ]از محل‌هاي زيارتي به‌شمار مي‌آمدند.[-شمار كساني‌كه براي زيارت به سمت شهرها جذب شدند كمتر از جذابيت تجارت نبود. 
در اوايل قرون وسطي، تجارت و مذهب داراي رابطه‌اي اندمواره بودند: به‌نحوي كه تجارت در سازماندهي پايگاههاي بازرگاني خود از نهاهاي مذهبي گرته‌برداري مي كرد: ]بعنوان مثال[ شهرهاي اتحاديه‌ي هنسا به‌وضوح بر همان خط مشي صومعه‌اي برپاشدند، و همان نوع از وفاداري و ايمان را تحميل و يا مطالبه مي‌كردند. اما در پايان قرون وسطي مضامين ديني مفهومي دنيوي به خود گرفتند و اين خود يكي از نشانه‌هاي افول قرون وسطا است: ] براي مثال[ جستجوي امنيت ديگر نه در گوشه‌ي كليسا، بلكه در ]لواي[ وامي زيركانه به پشتوانه يك سفته و در نهايت ضمانت قدرت نظامي دولت ]تعقيب مي‌شد[. رفته رفته ”ايمان“ جاي خود را به ”اعتبار“ مي‌داد. 
محتملاً برجسته‌ترين اثر مدني مذهب آن جهاني‌ با حمايت‌هاي همه‌جانبه‌اش، تحريم‌ها و گوشه‌گيري‌هايش، تعميم رهبانيت بود. فرهنگ قرون وسطايي در ”عزلت گزيني“ مستمرش، داراي كلاستروم[96] خود بود جائي‌كه زندگي دروني مي‌توانست ]در آنجا[ شكوفا شود. يك نفر عزلت در شب را انتخاب مي‌كرد، و شخصي ديگر عزلت در روزهاي يكشنبه و ايام روزه‌داري را برمي‌گزيد: ]بدين ترتيب[ مادامي‌كه نظام قرون وسطايي سالم و دست‌نخورده بود، جريان مستمري از انسانهاي مأيوس در جستجوي تأمل همراه با آرامش، از بازار و ميادين جنگ به صومعه‌ها روي مي‌كردند. ناكارآمدي و بي‌ارزش‌بودن قالبها و روشهاي جعلي توضيح و تبيين، عزلت نشيني شبانه را طولاني كرد، و زمستان به دورة اعتكاف سالانه مبدل شد. تأكيد عمومي بر زندگي باطني، تأثير جانبي بر قدرت تخيل داشت: تعابير و استنباطهاي سحرگاهي به‌واسطة اوهام پرهيجان و پندارهاي عالم رؤيا تبيين مي‌شد: هياكل چشم باطني به همان اندازة ]تصاوير[ شبكيه واقعي بود. اگر چه پروتستانيسم در قرن شانزده شك و ظني را نسبت به ]دريافتهاي[ چشم خودسر به وجود آورد، اما آنرا براي استفاده‌ي خصوصي آداب و رسوم صومعه يعني پيوند باطني و دعا، حفظ كرد. 
امروزه همچنانكه بعداً خواهيم ديد، معماري ما از غار به باغ، و از بناهاي تاريخي به خانه‌ي مسكوني انتقال يافته است. اما در گشودن ساختمانهايمان به روي روشنايي روز و فضاي بيروني، با به مخاطره‌افكندن خود، نياز به هماهنگي براي آرامش، براي تاريكي، براي خلوت دروني، براي عزلت را فراموش مي‌كنيم. صومعه هم در شكل عمومي و هم در شكل خصوص‌اش، عنصر پابرجا در زندگي انسانها در شهرهاست. بدون وجود فرصتهاي صوري براي تنهايي و تأمل، فرصتهايي كه مستلزم فضاي محصور مي‌باشند؛ آزادي از چشم‌هاي گستاخ و انگيزه‌هاي بيروني و مزاحمتهاي مادي، حتي زندگي، برونگرا و بسيار غيرباطني، قطعاً متحمل لطمات خواهد شد. خانه بدون وجود چنين سلول‌هايي، سربازخانه‌اي بيش نيست: شهري كه فاقد ]فضاهاي آنچناني[ است، اردوگاهي بيش نخواهد بود. در شهر قرون وسطايي ]نيروي[ روحي و رواني، پناهگاهها و اشكال پذيرفته‌شدة رهايي از سماجتهاي اين جهاني را سازمان داده بود. امروزه، تنزل زندگي باطني با اين حقيقت مشخص مي‌شود كه تنها مكان مصون از دخالتها، توالت خصوصي است. 


6- خدمات صنوف
انسان مستقل و بدون وابستگي در قرون وسطي به تبعيد و يا مرگ محكوم بود: و در صورت زنده‌بودن، بلافاصله مي‌بايد خودش را حداقل به يك گروه غارتگر متصل مي‌نمود. براي بودن، آدمي مي‌بايد متعلق به يك جمع باشد: يك خانوار، ملك اربابي، صومعه و يا يك صنف، امنيتي وراي جمع وجود نداشت؛ و هيچگونه آزادي وراي تعهدات زندگي جمعي موجود نبود. انسان ]قرون وسطايي[ به سبك و سياق طبقه‌اش و انجمن‌اش زندگي مي‌كرد و مي‌مرد. 
خارج از ]قلمرو[ كليسا، برجسته‌ترين نماينده‌ي زندگي جمعي، صنف‌ها بودند. صنف در انگلستان دورة انگلوساكسونها، در وهله‌ي نخست، عبارت از برادري ديني در لواي حمايت يك قديس بود كه به‌منظور دلگرمي و آسايش گردهم مي‌آمدند، و اعضايشان را در مقابل حوادث وحشتناك زندگي و تدارك مراسم تدفين آبرومندانه مورد پشتيباني قرارمي‌دادند. ويژگي‌هاي صنف، شبيه انجمن‌هاي دوستي، يا انجمن فراماسونري، الكز[97]، يا رفقاي اُد[98] در انگلستان دورة متأخر نبود. صنف هرگز رنگ و بوي ديني را از كف نداد: صنف عبارت از ]رابطه‌ي[ برداري بود كه با وظايف خاص اقتصادي تطبيق مي‌يافت اما بطور كامل در آن تحليل نمي‌رفت: برادران در فرصتهاي مشخص در كنار يكديگر مي‌خوردند و مي‌آشاميدند: آنها مقرراتي را براي اداره‌ي پيشه‌شان صورت بندي مي‌كردند: آنها در نمايش‌هاي  رمزي كه به اجرا مي‌گذاشتند به‌مظور تزكيه‌ي همشهريانشان نقش‌هايي را طراحي و مورد كيفر قرارمي‌دادند: آنها نمازخانه بنا مي‌كردند، كلبه‌هايي را وقف نموده و مدارسي را بنيان مي‌گذاشتند. 
اين اتحاديه‌ها و انجمن‌ها در ميان پيشه‌وران شهري امپراطوري روم نيز وجود داشت، كه در بيزانس نيز به حيات خود ادامه دادند؛ گرچه اين رابطه ] ميان اتحاديه‌هاي رومي و قرون وسطايي[ مبهم است، محتملاً ياد و خاطره‌ي آنها، نظير حوادث بسيار دوري چون فتوحات چشمگير اسكندر، نه در عمل بلكه در افسانه‌هاي مردمي طي دوران قرون وسطي زنده مانده بود. در آلمان، در ميان نخستين صنوفي كه اسناد آن موجود است جداي از انجمنهاي تدفين، ]ميتوان به صنف[ بافندگان ماينز بسال 1099، و ماهيگيران وُرمز[99] در 1106 اشاره كرد. گرچه گسترش صنوف بازرگاني بطور كلي نيم‌قرن و بيشتر بر گسترش صنوف پيشه‌وري پيشي گرفت، ]اما[ مي‌بايد خاطرنشان نمود كه به استثناي تجارت بين‌المللي، رابطه‌ي ميان پيشه‌وران و بازرگانان تا قرن چهاردهم در قسمت شمالي اروپا به‌درستي ترسيم نشد. به‌نحوي كه در همين دوره، همانگونه كه از يافته‌هاي گراس[100] برمي‌آيد، پيشه‌وران در صنوف سوداگري پذيرفته مي‌شدند و احتمالاً بخش عمده‌اي از اعضاي آنها رابه خود اختصاص مي‌دادند. 
صنف بازرگانان ارگان عامي بود كه زندگي اقتصادي شهر را به‌عنوان يك كلّ سازماندهي و كنترل مي‌كرد: تنظيم شرايط فروش، حمايت از مصرف‌كننده در برابر اجحاف، حمايت از پيشه‌وران شريف در مقابل رقابت غيرعادلانه، حمايت از تجار شهر در مقابل بي‌نظمي بازار كه از خارج متأثر مي‌شد. از سوي ديگر، صنف پيشه‌وري عبارت از انجمن صاحبان ]كارگاهها[ براي تنظيم توليد و ايجاد موازين و معيار در كيفيت ]محصولات[ بود. در آن هنگام، هريك ازاين نهادها، بيان فيزيكي خود را در شهر يافتند: ]اين امر[ ابتدا در واحدهاي مسكوني كوچك يا اتاقهاي استيجاري، و مؤخراً در تالارهاي صنوف خاص و تالارهاي بازار كه برخي مواقع در اهميت با تالار شهر يا كليساي جامع برابري مي‌كردند ظاهر شدند. اشلي[101] خاطرنشان مي‌كند كه هزينه‌ي احداث اين بناها ”يكي از شرايطي بود كه تصور مي‌شود به تقاضاي وروديه‌هاي سنگين“ منجر شد: اين امر به‌نوبه‌ي خود به محدوديت عضويت ]در صنوف[به اعضاي ثروتمند اجتماع رهنمون شد. هيچوقت جلال و شكوه ابنيه بزرگ معماري، انساني را كه با خلق آنها بر خود بارگراني تحميل نموده، نابود نساخته است. 
]در اينجا[ توجه ]خواننده[ را به تفاوت‌ جوامع قرون وسطايي و شهر معاصر جلب مي‌كنم. سازماندهي فرآيند اقتصادي در حوزه‌ي صنعت پس از قرن هيجدهم، شكل مشخص جمعي را در كارخانه، شركت تجاري و فروشگاه زنجيره‌اي به‌خود گرفته است. انجمن‌هاي سياسي نظير اتاق بازرگاني، انجمن كارفرمايان و اتحاديه‌ها كارگردي براي مدت طولاني جزء مكملي از سازمان اقتصادي به شمار نمي‌آمدند: آنها در حاشيه رشد كردند، و تنها بخشي از جمعيت را شامل مي‌شدند كه بسيار دير ظاهر و مطرح شدند؛ و در هيچ موردي، حتي در مورد اتحاديه‌هاي كارگري، آنها بخش  قابل توجهي از حيات فرهنگي اعضايشان را پوشش نمي‌دادند. در شهر قرون وسطايي، سازمان واقعي صنعت بسيار ساده بود؛ بنيان اين صنعت بر همكاري و تعاون اتكا داشت. صنف در برآوردن اهداف اجتماعي خود به انجمن بهداشتي و بيمه‌اي سالمندان، انجمن نمايشي و آموزشي تبديل شد. 
به محض اينكه صنف انگيزه‌ي اقتصادي خود را مجزا كرده و به هدف والاي فعاليتهاي خود تبديل كرد، اين نهاد روبه اُفول گذارد: گروهي از استادكاران ثروتمند در درون صنف خواهان انتقال امتيازات خود به فرزندانشان، همكاري با يكديگر در جهت محروميت و سلب امتياز از پيشه‌وران فقيرتر و پرولتارياي در حال رشد بودند. در همين زمان مناقشات ديني قرن شانزدهم برادري ديني را درهم شكست و ويژگي اقتصاد جمعي صنوف را بطور جدي تحليل برد. ]بدين ترتيب[ ثروتمندان از قِبَل فقرا به امرار معاش پرداختند. در حقيقت، نضج و افول صنوف با شهر قرون وسطايي عجين بود: صنوف بيانگر شهر در جنبه‌هاي اقتصادي، و شهر تبلور صنوف در جنبه‌هاي سياسي و اجتماعي بود. 
تالار شهر مركز فعاليتهاي شهرداري بود. براساس يافته‌هاي ديحيو[102] تالار شهر در آغاز، ساختماني منفرد و بطور معمول دو طبقه، مشتمل بر دو باب تالار در بازار بود كه طبقه اول آن براي فروش اشياء ظريف به‌كار مي‌رفت كه نيازمند محافظت در مقابل شرايط آب‌ و هوايي بودند كه از عهده‌ي غرفه‌هاي اطراف بازار خارج بود. اتاق يا طبقه‌ي دوم براي گردهمايي شهردار و شوراي ]شهر[، براي اداره دادگاه، پذيرش سفرا، جشن‌ها و ميگساري‌هاي ادواري مورد استفاده قرارمي‌گرفت. قسمت باقيمانده‌ي اين طبقه در كنار شبح اتحاديه‌هاي صنفي قديمي كه هنوز هم در لندن معاصر به چشم مي‌خورند در جشن مشهور ”تالار صنوف“ كه پس از انتخابات سالانه‌ي شهرداري و به افتخار شهردار برپا مي‌شد به شكل جسته و گريخته مورد استفاده قرارمي‌گرفت. 
در اواخر قرون وسطي، خانواده‌هاي متشخص كه عمدتاً از حلقه‌ي ثروتمندترين تجّار عمدة فروش بودند مراسم رقص و ميگساري-كه ماية رشك بقيه‌ي جمعيت بود-را در تالار شهر برگزار مي‌كردند. ]تالار شهر[ در حقيقت به نوعي قصر جمعي براي اشراف تبديل شد: از اين‌رو آن‌را ”تئاتر“ يا نمايش‌ خانه ناميدند. در اينجا مراسم ازدواج با جلال و شكوه جشن گرفته مي‌شد: سورساتي كه تا عصر كنوني با اندك كرنشي در مقابل دموكراسي هنوز پابرجا مانده است:] در اين رابطه توجه خواننده را[ به گرامي‌داشت اين آئين قديمي در دو اتاق مخصوص ازدواج، اتاق درجه يك و دو، در تالار شهر هيلورسام در هلند جلب مي‌نمايم. توماس‌مان در كتاب بادن‌بروك تصوير گذرا و توأم با ترديدي از آن زندگي قديمي را براي ما فراهم كرده است. 
به واسطة عضويت در قلمرو يك شهرداري، آدمي از تعهدات فئودالي شانه خالي مي‌نمود و وظايف آزاد-مرد شهري را مي‌پذيرفت. نه تنها خدمات نظامي بر مرداني كه از كاركنان كليسا نبودند تحميل مي‌شد، بلكه نيروي انتظامي شهر نيز به‌طور گردشي از ميان آزادمردان شهري انتخاب مي‌گشت: ]اين نيرو[ وظيفة نگهباني و حفاظت ]را برعهده داشت[. در دوران معاصر اين خدمات فقط براي دورة جنگ و برخي بلاياي طبيعي حفظ‌شده است كه در قرون وسطي شامل خانه‌هاي همجوار نيز مي‌شد، مهمتر اين كه واگذاري عملكردهايي نظير دفاع، كه با استفاده از ابزار كارآمد آموزش انجام مي‌شود، بر عهده نيروهاي انتظامي حرفه‌اي، مفهوم مسئوليت مدني راتضعيف نكرده است. گشت‌زني در شهر به هنگام شب، شناسايي كوچه‌هاي تاريك زير نور مهتاب، يا بدون وجودهرگونه منبع نور جزء فانوس و لذت‌بردن از مجالست با شبگردان–آيا موارد يادشده كه بسيار كارآمد و انساني‌تر از طرح‌هاي آموزش نظامي در سطح ملي هستند نمونه‌هاي كارآمد و اوليه از ” اخلاقي جنگ“ ويليام جيمز[103] نبودند؟ دانش‌آموزان امريكايي با قبول وظيفة تنظيم ترافيك در تقاطع‌ها به هنگام رفت‌ و آمد به مدارس، برخي مفاهيم مسئوليت‌پذيري را كه در قرن هيجدهم با فروپاشي شهرداري قرون وسطايي از بين رفته بود مجدداً اِحيا كردند. 
در شهر، به مثابه غالب بخش‌هاي ديگر، تفاوتهاي عميقي ميان شرايط قرن يازده، كه هنوز شهرها خالي و محدود و مخاطره‌انگيز بودند با قرن شانزدهم كه ثروت به شهرها سرازير و در آن انباشته شد، وجود داشت. شهر كه در آغاز در به دنبال استقرار هستي خود به‌عنوان يك واحد اجتماعي بود، ناامني شديد، علقه‌هاي همسايگي، و حتي همبستگي ميان مشاغل و مراتب]اجتماعي[ مختلف را ترفيع داد. اينها به يكديگر نياز داشتند، بدين ترتيب گروههاي داوطلب، همان‌گونه كه اشويل[104] تأكيد كرده است، بطور گسترده نظير روستاهاي كوچك نيوانگلند، تحت فشار و اضطرار شكل گرفتند. هنگامي‌كه ]اقشار[ ممتاز غلبه يافتند و تفاوتهاي شديد در ثروت ميان ”موافق‌ها“ و ”ناموفق“ ظاهر شد، هنگامي‌كه ثروت نيز به مثابه پايگاه ]اجتماعي[ موروثي گشت، ديوارهاي ميان طبقات بسيار بااهميت‌تر از موانعي دفاعي شد كه با پيدايش شهر به‌وجود آمده بودند. 
در اواخر قرون وسطي، ثروتمندان به ساختن و وقف مدارس، پناهگاه براي سالمندان و ايتام پرداختند و وظايفي را كه ] پيشتر[ به‌وسيله صنف انجام مي‌شد برعهده گرفتند درست به همان شكلي كه فرمانروايان مستبد جديد امتيازات سياسي شهرهاي آزاد را در يك كشور كنترل مي‌نمايند. اما اگر شخصي درصدد تعميم اين‌دوره برآيد، ديگري مي‌تواند در نفي وي بر ]يافته‌هاي[ گراس تأكيد نمايد گرچه وي عميقاً سرشار از نوعي سوء‌ظن ويكتوريايي[105] نسبت به انجمن‌هاي بسته و سياستهاي حمايتي صنوف ]در[ خودبزرگ‌بيني ساكنان قلمروهاي اشرافي بود؛ … جمعيت ]آن شهرها[ بسيار همگونتر از شهرهاي موجود بود؛ در شهرهاي ]اواخر قرون وسطي[ تمايزات اندك طبقاتي، برابري بيشتر در ثروت، هماهنگي بيشتر در منافع ]در مقايسه با شهرهاي قرن شانزدهم به چشم مي‌خورد[. كلمات فوق از طرف كسي است كه دوستدار نظام اقتصاد قرون وسطايي نبود؛ بنابراين مفاهيم فوق حامل اهميت و ارزش مضاعفي هستند. 
فعاليتهاي اجتماعي شهر ]قرون وسطايي[ به موازات رشد اقتصاد سرمايه‌داري جديد تحليل رفت. در خارج از كليسا، تنها يك نهاد از صنوف قديمي باقي ماند و حتي قدرت و تأثيرش را فزوني بخشيد، كه احتمالاً مهمترين و يگانه نهاد شهر قرون وسطايي بود. نام اين نهاد با نوعي شناخت ذاتي از اهميت آن، ”يونيورسيتاس“[106] بود كه اساساً اصطلاح مشترك تمامي صنوف در قرون وسطي به شمار مي‌رفت. به مثابه‌ي ديگر اشكال صنوف پيشه‌وري، هدف يونيورسيته آماده‌كردن زمينة عمل يك حرفه و تنظيم شرايطي بود كه ذيل آن اعضاء صنف وظيفة خود را انجام دهند. تمامي مدارس بزرگ كه يعني حقوق، پزشكي و الهيات كه در اصل ، يورنيورسيته را شكل مي‌دادند از ويژگي حرفه‌اي برخوردار بودند: آموزش عام ]علوم[ انساني كه با كالج دورة رنسانس بالاخص در انگلستان آغاز شد ناشي از جديت و تلاش يكي از طبقات فرادست بر بنيان علوم فوق‌الذكر بود. 
با آغاز ]آموزش علوم انساني[ در بولونياي ايتاليا به سال 1100، پاريس 1150، كمبريج 1229 و سالامانكا 1243، يونيورسيته پايه‌ي نهادهاي جمعي دانش را بر بنيانهاي بين منطقه‌اي پي افكند: دانشمندان از گوشه‌گوشه‌ي اروپا به اين مراكز سرازير شدند، كه به‌نوبه‌ي خود در مراكز دورتر به تدريس و تحقيق مي‌پرداختند. تلفيق دانش علمي، دانش سياسي و دانش مقدس كه يونيوريسيته آنرا در دانشكده‌هايش ارائه مي‌كرد، دقيقاً در ديگر فرهنگها مشابهي نداشت. نطفه‌ي دانشگاه بي‌شك در آزمايشگاه مدرسه‌هاي اسكندريه و يا نظامهاي وعظ وخطابه‌ي شهرهاي رومي نهفته بود: اما در دانشگاه سازمان دانش به سيستمي پا برجا ترفيع يافت، كه براي تداوم موجوديت خود به هيچ گروه منفردي از متون اتكا نداشت: ]در دانشگاه[ سامانه‌ي معرفت بسيار مهمتر از چيزهاي معلوم و شناخته ‌شده بود. در دانشگاه عمليات مربوط به ذخيره‌سازي] اطلاعات[، اشاعه و ترويج ]دانش[ مضافاً ]نيروي[ خلاق، به‌قدر كافي به كار بسته شد. همانطوري‌كه صومعه‌ي رهباني را مي‌توان دانشگاه منفعل نامگذاري كرد: دانشگاه يكي از كاركردهاي صريح، مشخص و نظام‌مند شهر يعني اجتناب از مسئوليت‌هاي بلافصل اجرايي، و ارزيابي نقادانه و احياءميراث فرهنگي را به اجراء گذاشت. 
دانشگاه نوعي ابداع اجتماعي درجه يك به‌شمار مي‌آمد: به همين دليل به همراه اتحاديه‌ي قرون وسطايي مي‌توانست داراي اهميت باشد. استقلال دانشگاه از معيارها و استاندارهاي بازار و شهر، نوع خاصي از مرجعيت را ترويج داد، مرجعيّت حقيقت قابل اثبات، كه به‌واسطة جدل فلسفي، تحقيق عملي و روش علمي تائيد مي‌شد كه از دوره‌اي ديگر به دورة تكوين يافته بود. نقاط ضعف چنين سازماني مي‌تواند بسيار باشد، و خدماتش طي قرون متمادي داراي ارزش يكساني نباشد، به همين خاطر دانشگاه تا حال حاضر در محافظه‌كاري حرفه‌اي و اختصاصي نظام صنفي سهيم بوده و در پاره‌اي مواقع به مانعي فرا راه اكتشاف و خلاقيت تبديل شده است، در نتيجه كمك‌هاي عمده‌اش به دانش، خارج از ديوارهاي آن حاصل شده است. در طي سه قرن گذشته، گسترش و انتقال ميراث اجتماعي بدون معاونت دانشگاه امكانپذير نبود. به‌موازات كنار رفتن كليسا از مرجعيّت ارزش‌هاي نو، دانشگاه به‌تدريج اين وظيفه را برعهده گرفت. دانشگاه براي شهر معاصر، به مثابه‌ي كاتدرال ]كليساي جامع[ براي فرهنگ مسلط مذهبي قرون وسطي است. 


7: زندگي خانوادگي در قرون وسطي 
بر بخش عمدة زندگي قرون وسطايي، اتحاديه‌] يا صنف[ بسته و محدود سيطره داشت: حتي شهر در ابتدا بسيار محدود بود. اما در قياس با زندگي معاصر، خانواده‌ي شهري در قرون وسطي، واحد خصوصي به‌شمار نمي‌آمد: خانواده به‌عنوان بخشي از خانوار معمولي نه تنها شامل خويشاوندان نَسبي، بلكه گروهي از كارگران صنعتي به‌علاوه‌ي خدمه بود كه اعضاي درجه دوم خانواده به‌شمار مي‌آمدند. جوانان طبقات فردست بواسطة انجام وظيفه در خانواده‌هاي اشراف به‌عنوان خدمتكار، دانش ]لازم[ از جهان را كسب مي‌كردند؛ حال آن كه شاگردان و كارگران ماهر اعضاي خانواده‌ي استاد پيشه‌ور به‌شمار مي‌آمدند. گرچه ازدواج در مقايسه با زمان حال به تعويق مي‌افتاد، با اين حال از امتيازات زندگي خانوادگي حتي در مورد مجردها نيز غفلت نمي‌شد. 
كارگاه به مثابه‌ي دفترخانه‌ي بازرگان، يك خانواده قلمداد مي‌شد. اعضاي ]كارگاه[ در كنار يك ميز با همديگر غذا مي‌خوردند، در يك اطاق كارمي‌كردند، در يك خوابگاه استراحت مي‌كردند، در دعاها و نمازهاي خانوادگي شركت مي‌نمودند و سرگرمي‌هاي مشتركي داشتند. پاكدامني و بكارت وضعيت ايده‌آلي به‌شمار مي‌آمد؛ با اين‌حال فواحش صنوف خود را در هامبورگ، وين و اگسبورگ شكل داده بودند و روسپي‌خانه‌ها تحت حمايت شهرداري قرارداشت. اگر به خاطر آوريم كه سفليس حداقل تا قرن پانزدهم به آن شكل فجيع رخ ننموده بود، فحشا تهديد ناچيزي نسبت به بهداشت و سلامت خانواده، در مقايسه با قرون بعدي بود. 
وحدت نزديك زندگي خانوادگي و كار، كه اينك در كارگاههاي كوچك و يا خانواده يك پيشه‌ور شهري به حيات خود ادامه مي‌دهد، نظم و ترتيب عمده‌اي را در خانه مسكوني باعث شد. تفاوت ميان كلبه‌هاي ابتدايي و چهارديواري‌هاي سنگي قرون ده و يازده از يك طرف، و خانه‌هاي پرطمطراق بازرگانان كه از قرن سيزده تا شانزده ساخته شدند به اندازة تفاوت خانه‌هاي مسكوني قرن شانزده و آپارتمان‌هاي امروز نيويورك مي‌باشد. در اينجا تلاش خواهم كرد وجود اشتراك ]موجود[ در اين فرآيند توسعه را استخراج نمايم.






________________
I: شهر قرون وسطايي                         ]3 [ نمايش‌هاي گروهي
]تصوير بالا سمت چپ[ آنتورب: بازار در قرن شانزدهم، استفاده‌ي اوليه‌ از نور براي جشنهاي شهري. برخلاف جشن‌ها و ولخرجي‌هاي گهگاهي آئين‌هاي قرون وسطي، بزرگداشت ورود يك امپراطور، تولد يك قديس، پيروزي يك ارتش با آذين‌بندي دائمي ميادين پيكادلي و برادوي همراه بود. خاطرنشان مي‌شود كه اندازه و مقياس تالار شهر، نشانه‌ي اهميت نسبي حاكميت ]جامعه[ مدني در شهرهاي جنوب خاوري اسكاتلند بود: ]بعنوان نمونه[ تالار كلوث[107] در ويپرس[108] قدرت و برتري صنوف نساجي را نشان مي‌دهد. جائي‌كه فئوداليسم يا نظام سلطنتي حاكميت داشت مثلاً در ادينبورگ يا دورهام، قلعه يا دژ بسيار بزرگتر جلوه مي‌كرد. اما در مورد لندن با تالارهاي كوچك صنوف و برج‌هاي بزرگ‌اش، نشانه‌شناسي فوق چندان دقيق نيست. 
]بالا-سمت راست[ بازي بچه‌ها در فضاي باز شهري در آلمان: حلقه‌هاي غلتان، فرفره، راه‌رفتن بر روي پايه‌هايي كه بالاتر از سطح زمين قراردارند و بادبادكها. تخريب و امحاي ميادين بازي و نشانه‌هاي تيراندازي دورة قرون وسطي يكي از اولين آثار ناموجه تراكم جمعيت در مراكز بزرگ و ديگر شهرهاي پرجمعيت بود. حصار يا نرده موجود در زمينة تصوير، از بقاياي استفاده رايج از چوب در هلند و بلژيك، حتي زماني‌كه از جنگلهاي بالتيك وارد مي‌شده مي‌باشد. 
]تصوير وسط[ مسابقات در مونيخ، با كليساي جامع در سمت چپ. تداوم آئين‌هاي فئودالي در شهر قرون وسطايي، كه ناشي از حفظ و مرمت قلعه توسط مالك و ملازمانش بود، مضحكه‌هايي اين‌چنين، در تعارض با نمايش‌ها و نمايش‌نامه‌هاي تاريخي صنوف، عمدتاً اشرافي به‌شمار مي‌آمدند. بازار عملكردهاي بسياري نظير اگورا، آكروپليس، تئاتر و ورزشگاه را به تنهايي يدك مي‌كشيد. تصوير مربوط به سال 1568م. است.
 ]تصوير پائين[ فلورانس. راه‌پيمائي مذهبي با حركت در خيابانها و بازار در نهايت و در اوج مراسم به كليساي جامع ختم مي‌شد. نظم نامحسوس مراسم در تعارض با نظم ماشيني سريع راهپيمايي قراردارد: تمايز ميان اين‌دو نشان‌دهنده‌ي تفاوت ميان دو تمدن مي‌باشد كه اين نيز در طرح كلي شهر مضبوط مي‌باشد. در شهر قرون وسطايي با بي‌نظمي هندسي كه در نقشه‌ آن وجود داشت، تنوع نامحدود، غيرمنتظره و پيچ و خم، بدون ارتقاء فضايي، از مشخصات طرح]شهر[ قلمداد مي‌شد. در شهر دورة متأخر باروك، محورهاي ديد و خطوط مستقيم ما به ازاي شهري حركت مكانيكي به سمت هدف ثابت به شمار مي‌آيد: خيابان موجود در سمت راست برج ناقوس نشان‌دهنده‌ جهشي نو مي‌باشد. غيبت نسبي تماشاچي يا ناظر در اين مراسم جاي تأمل دارد: مراسم راهپيمايي، نظير ]نمايش‌هاي[ درام در شهرهاي قرون وسطايي براي شركت‌كنندگاني ترتيب داده ميشد كه هم ناظر و هم بازيگر به شمار مي‌رفتند. 


I: شهر قرون وسطايي                 ]4[ نهادها و ساختارها
]تصوير بالا سمت چپ[ محله‌ي فوگري[109]  در آگسبورگ : واحدهاي مسكوني فقرا در قرن شانزدهم اغلب به‌وسيله صنوف ثروتمند ساخته مي‌شد، اين محله به‌وسيله‌ي ياكوب ‌فوگر[110] سرمايه‌دار ساخته شد. اين خانه‌ها داراي دو اطاق بزرگ، كاملاً نورگير و در رديف‌هاي موازي احداث شدند. نمونه‌ي اوليه اين‌گونه ]واحدهاي مسكوني[ زيلن بائوا[111]مي‌باشد. اين محله واحد همسايگي يگانه‌اي را با يك نمازخانه‌ي كوچك و زيبا شكل داد. آب ]در فوگري[ تنها به فواره‌ها لوله‌كشي اشاره مي‌شد. معيارهاي خانه‌سازي در فوگري قابل قياس با بهترين واحدهاي مسكوني حال حاضر براي كارگران است. 
]تصوير بالا سمت راست[ خيابان هاي[112] در استامفورد لينكن شاير: سنتهاي مطلوب و بومي قرون شانزده و هفده: پرقدرت، تميز، نورگير، جادار: پنجره‌هاي بزرگ در سراسر نماي جلويي خاص اين دوره مي‌باشد: به مكان–بازار آنتورب در تصوير شماره 3 مراجعه كنيد. 
]تصوير وسط سمت چپ[ كالج ماگدالن[113] اكسفورد: ساخت 81-1474 ميلادي. طرحي باز حول يك چهارگوش، نظير بسياري از صومعه‌ها، سازمانهاي ]خيريه[ خانه‌سازي، و نظير ]ابنيه[ انجمن‌هاي حقوقي در لندن . اين جزاير كه به‌وسيله‌ي ديوارها و ساختمانها محصور مي‌شدند از حياط سمت خيابان داراي دسترسي بوده، و اين امر بيانگر نياز به انزوا، حفاظت و حمايت است كه عناصر راهبردي در فرهنگ قرون وسطي به‌شمار مي‌آمدند: نوعي نظم كه با زندگي نامتعادل زيادت‌طلب دوره رنسانس بيگانه بود. اما در تطابق سازواره‌ با نيازهاي دوران معاصر قرار دارد، طرحي يكسان براي هرنوع كابري، كه به شكل منطقي در نواحي خاص و در محاصره‌ فضاهاي باز سازمان‌يافته و در قرن بيستم متداول شده است. به تصاوير 32-27 نگاه كنيد .
]تصوير وسط-راست[ بازار برمن: ابنيه‌هاي اواخر قرن شانزدهم به شكل مطلوب تاكنون حفظ شده‌اند. سازه‌هاي موقتي بازارهاي ادواري معادل خود را در سازه‌هاي موقتي كه براي مسابقات، نمايش‌ها و جشن‌ها استفاده مي‌شد، مي‌يافت. برخلاف انگاره‌هاي متداول در خصوص قرون وسطي بخش متقدم آن دوره بسيار سرزنده‌تر و سيال‌تر از عصر كنوني، با حجم عظيمي از تاسيسات كه سرمايه منجمد به شمار مي‌روند، بود. 
]رديف پائين-تصوير سمت چپ[ بازار شام[114] در يورك: رديف فروشگاهها با پيش ‌آمدگي سردرها. فروشگاههاي فاقد چارچوب در و پنجره نيازمند به حفاظ در برابر شرايط آب و هوايي نامساعد بودند: از اين‌رو خيابانهاي كم‌عرض، الگوهاي كج و معوج-براي جلوگيري از نيروي باد-و حتي پيش‌آمدگيها، در نبود طاق‌هاي كامل، به مثابه حفاظ عمل مي‌كردند. 
]رديف پائين-تصوير وسط[ باغ شهر در دوران قرون وسطي. طرح خطوط راست گوشه ]شطرنجي[ الگوي باغات در شهر قرون وسطايي بود: انديشة نظم قرون وسطايي كه بالضروره ناپايدار و غيرمنتظم بود در تعارض با اين طرح قرارداشت: استخر و باغات محصور ]در اين باغ-شهرها[ عموميت داشت: به تصوير 15 مراجعه شود. 
]رديف پائين-تصوير سمت راست[ بام شيب‌دار كليساي جامع در شهر اولم. اين بنا گرچه قبل از قرن نوزدهم ساخته نشده است اما طرح رفيع آن همزمان با ساخت مابقي كليساي جامع صورت گرفته است: شكل نهايي آن بيانگر تداوم مبادي قرون وسطايي است كه مشخصه‌ي شهرهاي آلماني مي‌باشد.  
خانه‌ها معمولاً به‌شكل رديفي پيرامون باغهاي عقبي ساخته مي‌شدند: در اين خانه‌ها  قطعات بزرگ، بعضاً حياط داخلي به همراه يك فضاي سبز خصوصي را  شكل مي‌دادند كه دسترسي آنها از دروازه‌ي مجزايي از خيابان تأمين مي‌شد. خانه‌‌هاي مجزا كه عناصر آن بيش از اندازه در معرض ديد قرارداشته و مقداري زمين در هر طرف آن بلااستفاده رها مي‌شد، به نسبت اندك بودند: حتي خانه‌هاي روستايي، بخشي از بلوك يكپارچه‌اي را شامل اصطبل، كاهدان و انبار غله به‌وجود مي‌آوردند. مصالح خانه‌سازي از خاك محلي به‌دست مي‌آمد ]و بدين ترتيب[ در مناطق مختلف متفاوت بود: برخي مناطق چپر و گل اندود و در بعضي سنگ و آجر ]به‌كار گرفته مي‌شد[ . گونه‌ي مسكن به عوامل اقتصادي بستگي داشت، و بهره‌مندي گسترده از نيمه الوار گچ اندود، بعد از قرن پانزدهم عمدتاً‌ به جهت نياز به واحدهاي مسكوني ارزان براي پرولتارياي در حال نضج بود. اولين خانه‌ها از اين نوع، بازشوهاي كوچكي به همراه كركره براي محافظت از شرايط آب و هوايي داشتند؛ اما ابنيه متأخرتر از بازشوهاي دائمي از پارچه‌ي مشماعي يا كاغذ برخوردار بودند. در قرن پانزدهم، شيشه كه تاكنون به‌طور عمده، در ساختمانهاي عمومي استفاده مي‌شد، بسيار رواج يافت؛ كه ابتدا در قسمت بالايي پنجره به‌كار بسته مي‌شد. شيشه، سنگين، كج و معوج و چندان شفاف نبود و ريسمانهايي كه آن‌را نگاه مي‌داشتند ميزان نور را تقليل مي‌دادند. در هر صورت در حدود قرن شانزدهم، شيشه ارزان و متداول شد. ضرب‌المثل عمومي دربارة تالار هاردويك[115] –شيشه بيشتر از ديوار-دقيقاً در مورد خانه‌هاي بورژواها نيز صادق بود. در شمال آلمان و انگلستان رديف گسترده‌اي از بازشوها در تمامي قسمتهاي عقب و جلو ساختمان در هرطبقه وجود داشت كه در نتيجه ساختمان را از عمق بيشتري ]بطور مصنوعي[ برخوردار مي‌ساخت. تلاش حكومتها در قرن هيجده براي افزايش درآمد به‌واسطه ماليات بر بازشوها اين حركت عمومي-حماقت شرم‌آور- را تا حدودي متوقف ساخت. بدين قرار، خانه‌هاي قرن شانزدهم غالباً به ضروريات معاصر در زمينة نور و هوا، نزديكتر از خانه‌هاي مجلل متداول در دورة ويكتوريا بودند. 
تاسيسات گرمايشي ]خانه‌ها[ به‌سرعت بهبود پيدا كرد. اين امر در كنار استفاده‌ي بيشتر از مشروبات تلخيص‌شده، براي تحكيم وضعيت در مقابله با آب و هواي نامساعد، عمدتاً ناشي از قليان انرژي انساني در شمال بود: بدين ترتيب كه زمستان به‌تدريج از شكل دوره‌اي از زمستان خوابي و كرختي بيرون آمد. كوره‌اي روباز در قسمت وسط خانه كه به‌ندرت از كارآيي تجهيزات ]مشابه[ در خيمه‌هاي سرخپوستان برخوردار بود، جاي خود را به بخاري ديواري و دودكش داد. نسوز بودن ]مصالح[ نيز به همراه اين فرآيند پيش رفت؛ بورژواهاي فقيرتر در ابتدا به جهت نبود مصالح مناسب، به استفاده‌ي از دودكشهاي چوبي تمايل داشتند: عمل نادرستي كه در آبادي‌هاي اوليه‌ي نيوانگلند تكرار شد. در سال 1276 م. شهر لوبك فرماني را دال براجبار استفاده از مصالح نسوز در بامها و ديوارهاي حائل از تصويب گذراند؛ در لندن پس از آتش‌سوزي شديد سال 1189م. امتيازات خاصي به كساني كه در ساختمان خانه از سنگ و كاشي استفاده مي‌كردند، قايل شدند؛ تا آنكه در سال 1212 دستور داده شد كه سقف‌هاي گالي پوش براي مقاومت بهتر در برابر آتش، با دوغاب آهك اندود گردند. 
]ضوابط[ ساختماني در مورد نقشه‌ي خانه با توجه به منطقه و كشور تفاوت داشت؛ با اينحال ويژگيهاي معين به شكل مشترك به چشم مي‌خورد. ويوله‌لدوك[116] پلان همكف يك خانه فرانسوي رابه ما نشان مي‌دهد كه يك باب كارگاه در طبقه همكف آن وجود دارد كه از طريق يك راهرو بي‌سقف با آشپزخانه در پشت ساختمان مرتبط است. اين‌دو، محوطه‌اي را شكل دادند كه يك حلقه چاه ‌گوشه‌اي از آن را اشغال مي‌كرد. دودكشي در آشپزخانه و اتاق ‌نشيمن يا تالار بزرگ روي كارگاه قرارداشت: از اتاق نشيمن يا تالار بزرگ به خوابگاههاي فوقاني دسترس وجود داشت. پلان ] ارائه‌شده توسط[ هينه[117] از يك خانه‌ي قديمي نورنبرگ تفاوت اساسي با پلان ويولو لودوك ندارد؛ اما در خانه‌هاي برجاي مانده از قرن هفدهم، اتاق‌هاي بيشتر، يك آشپزخانه، و يك اتاق كوچكتر در طبقه‌ي همكف، يك اتاق قابل گرم‌شدن بر بالاي آشپزخانه، تعدادي خوابگاه و يك توالت در طبقه‌ي دوم درست برروي توالت طبقه‌ي اول به چشم مي‌خورد. 
شكل سرسراي معاصر فقط راهرو روباز آن خانه‌ها بود: اين يكي از ويژگيهاي مشترك خانه‌هايي بود كه در حول يك حيات محصور ساخته نمي‌شدند. اين‌گونه طراحي در ساختمان مسافرخانه‌ها حفظ شده است، جائي‌كه گردش هوا از جايگاه خاص برخوردار مي‌باشد و تالار داخلي به جهت نبود نور مصنوعي، راه حل جالبي به‌نظر نمي‌رسيد. خصوصيات اصلي اين‌گونه واحدهاي مسكوني در سراسر قرن هفدهم و حتي بعد حفظ شد. اما با تعميق صرفه‌هاي اقتصادي ناشي از مقياس، آرايش واحدهاي مسكوني كه از تمايز كمتري برخوردار شد و فضا بسيار محدود گشت: آپارتمانهاي يك اتاقه كه هنوز در ميان فقراي بسياري از كشورها متداول مي‌باشد، مبادي خود را از شهرهاي صنعتي اواخر قرون وسطي به عاريت گرفته‌اند. 
اين حقيقت كه خانه بورژوا به‌عنوان كارگاه، انبار و دفترخانه عمل مي‌كرد مانع از منطقه‌بندي ميان اين كاركردها شد. رقابت براي فضا ميان محلات خاص كار و اسكان، به‌موازات رشد تجارت و گسترش مقياس توليد، احتمالاً‌علت اصلي تجاوز به باغات پشت‌خانه به‌وسيله انبار، انبار ذغال، و كارگاههاي خاص بود. توليد انبوه و تمركز دستگاههاي جولايي در انبارهاي بزرگ فلاندر قرن چهاردهم امري شناخته شده مي‌باشد، كارهايي نظير نمدبافي، آسياب، شيشه‌سازي، فلزكاري نيازمند نوع جديدي از كارگاه بود: با اين صنايع اولين گسست ميان اسكان و كار به‌وجود آمد. اما در ابتدا، الگوي خانواده بر صنعت درست به مثابه سازمان صومعه‌ي بنديكتها حاكم بود. تسلط الگوي خانواده ]بر صنعت[ در تمامي شهرهاي اروپا به‌طول انجاميد: عادت ”زندگي كردن در ]كارگاه[“ به‌وسيلة بزازان لندني محفوظ ماند، تقسيم‌بندي زنان و مردان در اتاقهاي خواب، يكي از ]رسم‌هاي[ پايدار دورة قرون وسطي است. در ترتيب و تخصيص اتاقها در قرون وسطي، شيوه‌هاي اشرافيت به آرامي به بقيه جمعيت تسرّي يافت. وسايل آسايش كه به‌وسيله‌ ملاكين در طول قرن سيزدهم مورد استفاده قرارمي‌گرفت تا قرن هفده و حتي نوزدهم عموميت نيافت. اولين تحول بنيادي، كه بيان واحد مسكوني قرون وسطايي را دگرگون ساخت، تكوين مفهوم حريم بود. معني حريم خروج از زندگي اشتراكي و حيطه منافع مشترك جامعه براساس خواست و اراده ]ي فردي[ بود. حريم خور و خواب، مذهب و آئين‌هاي اجتماعي و در نهايت حريم انديشه. در سال 1362، در لانگلند پاريس، كشاورزي، مالك و همسر خود را به‌خاطر خروج از تالار عمومي براي صرف خوراك و تفريح خصوصي مورد سرزنش قرارداد. وي قطعاً پايان روابط اجتماعي دوجانبه ميان طبقات بالادست و پائين‌دست نظام فئودالي را پيش‌بيني كرده بود: رابطه‌اي كه ستم طبقات فرادست را ]تاحدودي[ تعديل مي‌كرد. تمايل به حريم با آغاز اتحاد جديد طبقاتي در اجتناب‌ناپذيربودن رقابت وحشيانه‌ي طبقاتي و ابراز وجود فردي متعاقب آن مشخص مي‌شود. در قلعه‌هاي آن‌دوره، مي‌توان نه تنها شاهد وجود يك تختخواب خصوصي براي نجيب‌زاده‌ها، بلكه توالت خصوصي كه بر روي خندق-اولين نشانه از ترتيب و آرايش قرن دوازدهمي در خصوص توالت خصوصي- قرارداشت(صومعه‌ها از مدتها پيش داراي مستراح‌هاي جمعي در ساختمانهاي مجزا بودند) بود. 
انفكاك آشپزخانه از غذاخوري، احتمالاً مشخصه‌ي تمامي جوامع امروزي نيست. اين امر ابتدا به ساكن، به جهت مقياس تداركات در صومعه صورت گرفته و عيناً در تالارهاي اربابي و خانه‌هاي زيباي شهري گرته‌برداري شده است. اما سكونتگاه‌هاي مشترك، غذاخوري منفك از آشپزخانه را در زندگي اجتماعي به ارمغان آورد كه به طور جداگانه گرم مي‌شدند. از آنجائي‌كه خانه‌ي قرون وسطايي در زمستان سرد بود زمينه‌ توسعة اتاقهاي داخلي به‌وجود آمد كه به‌واسطة هوا از ديوارهاي بيروني مجزا مي‌شد. بدين ترتيب سرما ديگر غيرقابل تحمل نبود، در جاهاي ديگر طي قرون وسطي، مردم به‌عوض ”رفتن در تخت‌خواب‌هاي بدون حفاظ“ همچنان‌كه تصاوير بي‌شماري آن‌را نشان مي‌دهد از لباس‌هاي شب استفاده مي‌كردند. حريم مربوط به محل خواب، اولين بار در ايتاليا در ميان طبقات بالادست مشاهده شد؛ اما خواست و اراده‌ي آن به كندي پيش رفت؛ حتي در قرن هفدهم كلفت‌ها غالباً در تخت‌خوابهاي پرسرو صدا، پاي اربابان ]زن يا مرد[ مي‌خوابيدند. 
تا زماني‌كه تختخوابهاي پرده‌دار رايج نشده بودند براي بخش عمدة مردم روابط جنسي. جداي از اينكه تخت‌خواب پرده‌دار باشد يا نه، در تاريكي و در فضاي پوشيده انجام مي‌شد. حريم محل خواب بر تختخواب خصوصي تقدم داشت؛ حتي در كنده‌كاريهاي قرن هفدهمي مربوط به اقشار بالادست طبقه‌ي متوسط در كشوري نظير فرانسه، يعني سرزمين اصلاحات، تختخواب هنوز بخشي از اتاق نشمن را اشغال مي‌كرد. تحت اين شرايط، روابط جنسي و معاشقه مي‌بايد كوتاه و تقريباً سرّي، به همراه اندك مقدمات هيجان‌انگيز از طريق گفتگو و لذت بصري يا حركات آزاد صورت بگيرد: ]تشريفات مربوط به روابط جنسي در فصل‌هاي خاص، بالاخص بهار تشديد مي‌شد؛ سالنامه‌هاي نجومي كه در اواخر قرون وسطي صحنه‌هاي مربوط به روابط جنسي را تصوير مي‌كردند، عشاق را در حال معاشقه با لباس نشان مي‌دهند. خلاصه اينكه، معاشقه در باغ و جنگل علي‌رغم وجود كاه‌بن، ريشه‌هاي خاردار يا حشرات، بسيار جذابتر از معاشقه در خانه برروي تشك بود كه پر از كاه يا كُرك آن كه هرگز از نم و رطوبت رهايي نمي‌يافت بود. در قرون وسطي، خانه براي عشاق در فصل زمستان قطعاً يك پتوي نمدار بزرگ بوده است. آبستني‌هاي مستمر نقطة پاياني بر زندگي تمامي زوجها به استثناي زنان عقيم بود كه بسياري از آنها را راهي گورستان مي‌ساخت. تعجبي ندارد كه ]در اين دوره[  بكارت وضعيت آرماني به‌شمار مي‌آمد. 
مشخصه‌ي اصلي واحدهاي مسكوني قرون وسطي، نبود فضاها و كاركردهاي متمايز بود. با اين‌حال نبود تمايز ]در واحدهاي مسكوني[ به‌وسيله‌ي بسط كاركردهاي مكمل خانگي در نهادهاي عمومي در شهرها جبران مي‌شد. گرچه بعضي از خانه‌ها فاقد تنور خصوصي بودند، مي‌توانستند از تنور عمومي در نانوايي يا كارگاه پخت خوراك استفاده نمايند. و يا گرچه ]بعضي واحدهاي مسكوني[ فاقد حمام خصوصي بودند ]درشهرها[ حمام شهرداري وجود داشت. در نبود امكانات براي جداسازي و پرستاري از اعضاي بيمار خانواده، تعداد بي‌شماري بيمارستان عمومي به چشم مي‌خورد. گرچه عشاق فاقد رختخواب خصوصي بودند، مي‌توانستند بلافاصله در خارج ديوارهاي شهر ”ميان بوته‌هاي چاودار عشق‌بازي نمايند“. خلاصه اينكه، خانه‌ي قرون وسطايي به‌ندرت و به‌طور مبهم دو فقره از نيازهاي خانگي با اهميت دوره معاصر را برآورده مي‌كرد: حريم و آسايش. تمايل به عمق‌بخشيدن به واحدهاي مسكوني در اواخر قرون وسطا كه عمدتاً ناشي از افزايش كرايه زمين بود، به‌سرعت كساني را كه در درون خانه كار مي‌كردند يعني مادر، خدمه و فرزندان را از هوا و نور ضروري محروم ساخت، چيزي‌كه ساكنان حومه‌هاي عقب‌مانده در زاغه‌هايشان از آن برخوردار بودند اين امر نشان‌دهنده وضعيت تناقض نماي ”پيشرفت“ مي‌باشد. مادامي‌كه شرايط ابتدايي در وضعيت مسكن حاكم بود-يعني زماني‌كه مردم در فضاي باز زندگي كرده، آزادانه در باغ يا خيابانهاي ادرار مي‌كردند، در خارج از خانه به خريد و فروش مي‌پرداختند، كركره‌هاي خانه‌هاي خود را باز كرده و در معرض تابش اشعه آفتاب قرارمي‌گرفتند- بدين‌سان نقائص واحدهاي مسكوني در قياس با وضعيت مطلوب چندان چشمگير نمي‌نمود. 
]در اين شهرها[ فقدان علاقه و مراقبت از كودكان ]به زعم برخي[ به اندازه‌اي نبود كه آمار مرگ و مير كودكان را چنان بزرگ‌نمايي كنند كه تخمين آن غيرممكن شود: گهواره، اسب‌هاي چوبي و حتي وسايل و ابزار راه‌رفتن، براي بچه‌هايي كه راه‌رفتن را تازه يادمي‌گرفتند، در تصاوير مربوط به قرن شانزدهم مشاهده مي‌شود: اين كودكان معصوم با اتكاء به نيروي عشق پرورش مي‌يافتند. با اين حال، محيط خانوادگي به‌شكل روزافزوني بدتر مي‌شد؛ بيماريهايي كه از طريق تماس مستقيم يا تنفس شيوع مي‌يافتند از حداكثر فرصت براي دروكردن خانواده در خانه‌هاي دورة متأخر قرون وسطي برخوردار بودند. واحدهاي مسكوني شهري در حقيقت ضعيف‌ترين حلقه‌ي ترتيبات بهداشتي قرون وسطي به‌شمار مي‌رفتند؛ بنابر پاره‌اي ملاحظات، استانداردهاي ]زندگي[ بسيار مطلوبتر از آني بودند كه شارحين عصر ويكتورياي–و آنهائي كه كوركورانه اشتباه اينان را تكرار مي‌كنند-آن را القاء مي‌كردند. 






8: نظافت و بهداشت
آنچه علي‌رغم وجود حصار، مبناي بهداشتي شهرهاي دورة متقدم قرون وسطي را فراهم مي‌ساخت، اين بود كه شهرها همچنان بخشي از حومة باز به‌شمار مي‌آمدند. تا حدود قرن چهاردهم حومه و شهر بندرت از يكديگر متمايز مي‌شدند. روستا صرفاً به امور كشاورزي اختصاص نداشت ]بلكه در كنار آن[ صنايع دستي همزمان با فهرست‌برداري از زمين‌هاي انگلستان ]شامل مساحت، ارزش، مالكيت و …بدستور ويليام فاتح بسال 1086 ميلادي[ كاملاً شكوفا شده بود؛ شهرها تا قرنها كاملاً صنعتي نشده بودند: بخش قابل‌توجهي از جمعيت شهر داراي باغات خصوصي و مشاغل روستايي، عيناً به شكل شهرهاي كوچك امريكايي تا حدود سالهاي 1870 بودند. در هنگام درو، جمعيت شهرها به سمت حومه‌ها هجوم مي‌بردند. درست نظير زاغه‌نشينان نواحي شرق لندن كه براي درو گياه رازك به كنت[118] مهاجرت مي‌كردند. براي ملاحظه‌ي اينكه چگونه بورژواهاي موفق پاهاي خود را در هر دو جهان ]شهر و روستا[ استوار نگاه مي‌داشتند آدمي مي‌بايست فقط به توصيه‌هاي خانوادگي خرده مالك پاريسي، كه او هم از بازرگانان مرفّه نيز محسوب مي‌شد توجه نمايد. نزديك شهر، شكارچي خرگوش و پرنده مي‌توانست بدنبال تفريح ]خود[ باشد. فيتز استفانز[119] خاطرنشان كره است شهروندان لندني داراي حق شكار در ميدل اكس[120]، هردفوردشاير[121]، شيلترن[122] هاندردز[123] ، و بخشي از كِنت بودند. و در رودخانه‌هاي حوالي شهر، ماهيگيري به جِدّ نه صرفاً در سواحل بلكه در آبهاي داخل سرزميني نيز دنبال مي‌شد. براي مثال اُگسبورگ بخاطر ماهي‌قزل‌آلا مورد توجه بود: تا سال 1643 بسياري از كارمندان شهر حقوق خود را به شكل ماهي قزل‌آلا دريافت مي‌كردند. 
تأثير شديد سنن روستايي را مي‌توان در نقشه‌ي شهرهاي اوليه مشخص ساخت؛ بخش عمدة شهرهاي قرون وسطي، به آنچه ما امروز آن‌را روستا يا يك شهرك كوچك روستايي مي‌خوانيم شباهت داشتند: ”عظمت“ ] يك شهر[ به معني جمعيت زياد يا گسترش منطقه‌اي نبود. در شهرهاي اوليه، به استثناي شمار اندكي از شهرهايي كه توسط رومي‌ها بنيان گذاشته شده بودند يا به جهت موانع توپوگرافي غيرقابل گسترش بودند، باغات فراواني در قسمت عقبي خانه‌ها گسترده بود. وسعت بلوك‌هاي واحدهاي مسكوني در دورة قرون وسطا از ابعاد مشخصي تبعيت نمي‌كرد ؛ اما روي‌هم‌رفته طول آن يكصد‌فوت ]تقريباً 30متر[ و عرض آن پنجاه فوت ]حدود 17 متر[ بود. از آنجائي‌كه ساختن خانه‌ها به شكل خطي به دليل ارزاني، انسجام و بالاتر از همه به منظور حداكثر حفاظت در مقابل سرما متداول بود، واحدهاي مسكوني در اكثر شهرها، ابتدا عريض‌ترين جانب خود را در بر معبر گسترش مي‌دادند. چيزيكه هنوز هم در گرانتهام انگلستان مشاهده مي‌شود، نوعي طراحي كه تا احداث واحدهاي مسكوني كارگري در دوران معاصر مجدداً رواج نيافت. باغات ميوه، بعضي مواقع كشتزارها و چراگاهها، درست نظير ”درحومه“ در داخل شهر قرارداشتند: تصاوير و طرح‌هاي بي‌شماري تا قرن هفدهم مؤيد ان است كه چگونه اين فضاهاي باز ]در داخل شهرها[ عموميت داشت. گوته اين باغ پشتي زيبا را براي يك زندگي خانوادگي گرم و صميمي در كتابش ”افسانه و حقيقت“ به نحو مطلوب توصيف كرده است. مردم قرون وسطا به زندگي در خارج از خانه خوگرفته بودند: آنها داراي ميادين تيراندازي، بولينگ، دست داشته، فوتبال، مسابقات دو و تيراندازي با تير و كمان بودند. بوترو[124] مي‌نويسد هنگامي كه فضاهاي باز اشغال شد، فرانسيس اول چمنزاري را نزديك رودخانه براي اساتيد دانشگاه پاريس ]براي انجام ورزش‌هاي فوق[ اختصاص داد. روح اين بازي غيررسمي دوستانه، حتي امروزه در باطراوت‌ترين پاركهاي شهري، يعني ”باغ لوگزامبورگ“ مشاهده مي‌شود. 
مجمل آن‌كه شهر قرون وسطايي تا زماني‌كه فضاهاي باز قابل استفاده وجود داشت مبادي خود را حفظ نمود و براي توده‌ي مردم استانداردهاي بالايي را در مقايسه با تمامي شهرها، در بخش عمده‌اي از دورة حيات خود تا ظهور اولين حومه‌هاي رمانتيك قرن نوزدهم فراهم آورد. 
براي به تصويركشيدن استانداردهاي فضاي باز ساختمانها در قرون وسطي مي‌بايد به ابنيه‌ي برجاي‌مانده از آن‌دوره، نظير بناي نيمه‌عمومي خوابگاه دانشجويان در لندن، كالج‌هاي آكسفورد يا كمبريج، خانه‌ي سالمندان نظير آنچه در هلند وجود دارد، اشاره كرد. ]در قضاوت پيرامون شهرهاي قرون وسطا [ نبايد فقط به معابر تنگ، بدون توجه به فضاهاي سبز و باز، يا باغات شطرنجي آراسته، كه معمولاً پشت‌ خانه‌ها قرارداشتند، بسنده كرد. من به دو دليل ويژگي روستايي شهرهاي قرون وسطا را مورد تأكيد قرارمي‌دهم: نخست به جهت انديشة كاذب كثافت و ازدحام، كه هيچ بنيادي در غالب شهرهاي ]آن‌دوره[ به استثناي موارد انگشت‌ شماري ازدحامهاي پسا وسطايي ندارد؛ ثانياً به سبب وجود فضاهاي باز، كه نشان دهنده‌ي آن است كه ترتيبات بهداشتي ضرورتاً به آن صورتي كه تصوير شده است ناخوشايند نبوده و بوهاي نامطبوع به شكل فراگير در همه جاي شهر گسترده نشده بود. براي اينكه بدانيم فضاهاي باز چگونه تحت ساخت و ساز قرارمي‌گرفتند مي‌بايست به مورد ]منقول از[ استوا[125] مراجعه كنيم، كليساي سنت‌مري‌بو[126] در حياط خود براي دفن مردگان نياز به فضا داشت، اما اين فضا در حدود سالهاي قرن پانزدهم به‌وسيله خانه‌ها محصور شده بود. جان‌ روتام[127] به ميل خود باغي را در كوي هوزير[128] به‌عنوان حياط كليسا وقف نمود. يكصدسال بعد، اين مركز پرازدحام مجدداً فضاي كافي براي مردگان نداشت در نتيجه اين قطعه تحت ساخت و ساز قرارگرفت. ]بنابراين، قطعه ابتدا[ باغ؛ بعد گورستان، و بعدها به قطعات مسكوني تبديل شد و در نهايت در قرن هفدهم مي‌توانست به باغ پشت خانه تبديل شود اين مورد غيربهداشتي مي‌تواند به‌وسيله‌ي محققين قرن نوزدهم به مثابه ازدحام ”خاص قرون وسطايي“ مدنظر قرارگيرد. ]البته اين جمله به طنز از سوي مامفورد تحريرشده است[
تا يك نسل پيش، شهرهايي در امريكا وجود داشت كه در آنها خيابان و مستراح به مفهوم فني آن پيشرفته‌تر از دوران متقدم قرون وسطي نبود. اما اينها آن‌طور كه به نظر مي‌رسد براي سلامتي آن‌قدرها هم كثيف و خطرناك نبودند زيرا طرح آنها بسيار باز و گشوده بود. نكته قابل توجه، اين كه ترتيبات بهداشتي ابتدايي ضرورتا به منزله‌ي معيارهاي غير قابل قبول بهداشتي نيست: در حقيقت خانه‌هاي روستايي قرون وسطا, جائي‌كه توده‌ي فضولات دامي به مثابه‌ي مستراح خانگي بود, چندان خطري براي بهداشت, نظير شهرهاي دورة ماقبل پاستور در قرن نوزدهم كه به‌خاطر استفاده از آب تصفيه شدة توالت به خود مباهات مي‌كردند در بر نداشتند. آبي كه از همان رودخانه كه فاضلاب شهر بالادست به آن تخليه مي‌شد, بدست مي‌آمد. شواهدي دال بر اينكه بلاي آسماني طاعون در شهرهاي قرون وسطي بدتر از شهرهاي اروپايي امريكايي نيمه‌ي اول قرن نوزدهم بوده, در دست نيست. همچنين قرائن كافي دال بر اينكه ترتيبات بهداشتي ابتدايي به تنهايي مسئول آغاز بيمارهاي مهلك قرون وسطا باشند به‌دست نيامده است. ]در همين رابطه بهتر است[ميزان مرگ و مير ناشي از آنفولانزا در سال 1918 در كشورهاي خارج از منطقه‌ي جنگي, همچنين مرگ و مير ناشي از فلج اطفال در حال حاضر را مورد ملاحظه قرار دهيم: اگر چه اميد به زندگي در قرون  وسطا پائين بود, سوء تغذيه بالاخص در فصل زمستان, احتمالا مسئوليت يكساني را در شيوع بيمارهاي واگير دار به همراه دفع نامطلوب فضولات ]دامي و انساني[ به عهده دارد.
با بزرگ شدن شهرها و انباشت جمعيت, پايه روستايي آنها تحليل رفت و دشوارهاي بهداشتي ناشي از تراكم افزايش يافت. اين تراكم تنها به زندگاني محدود نمي‌شد بلكه انباشت مردگان كه به مناسبتهاي خاص و زهد و تقوي, نه در خارج از ديوارهاي شهر, بلكه در سردابه‌ها و محوطه كليسا‌ها به خاك سپرده مي‌شدند نيز در اين جا مد نظر مي‌باشد. در حدود قرن هفدهم ازدحام بيش از اندازة اجساد در گورستان‌ها، خطر جدي بهداشتي را به‌واسطة نفوذ به منابع آب زيرزميني به‌وجود آورد. در چندين مركز جهاني نظير پاريس و لندن, اين معنا بسيار بيشتر از قرن هفدهم نيز صادق بود. اما در قرون دوازده و سيزده, هيچ جائي براي شيوع بيماريها, مساعدتر از شهر‌هاي شلوغ نبود. در اوايل قرن شانزده برنامه‌هاي خاصي در رابطه با كنترل و دفن مواد زائد تدارك ديده شد: استو[129] به فرماني اشاره مي‌كند كه براساس آن ”هيچ كس اجازه نداشت مدفوع و فضولات را در منطقه‌ي امن شهر دفن و زباله‌ها را قبل از ساعت 9 شب (يعني بعد از وقت خواب) حمل و نقل نمايد.“
در رابطه با مباحث فوق, همانطوري‌كه پروفسور تورندايك[130] خاطر نشان كرده است شواهد موجود به نفع بسياري از شهرهاي قرون وسطي غير قابل انكار مي‌باشد. وي به تمجيد بروني[131] از فلورانس اشاره مي‌كند, بروني مي‌نويسد:"برخي شهر‌ها بقدري كثيف هستند كه مواد زائدي كه در هنگام شب در آنها تخليه مي‌شود در صبح‌دمان در مقابل چشمان آدمي قرار گرفته تا پاي خود را بر روي آنها بگذارد, و تصويري كثيف تر از اين وجود ندارد. گرچه در اين شهرها ثروتهاي بي‌پايان و انبوه بي‌شماري از جمعيت وجود دارد من آنها را محكوم كرده و جز اين نمي‌انديشم, للند به دنبال استو, در مسافرتش به انگلستان بلافاصله پس از برخورد با مناظر نامطبوع آن‌را گوشزد كرده است: اين مشاهدات به‌قدري اندك است كه شايسته‌ي بحث و گفتگو نيست. مادامي‌كه فضاهاي باز و باغات به حيات خود ادامه مي‌دادند, مادامي‌كه حومه براي كشاورزان متكي به فضولات دامي به آساني در دسترس بود, بوهاي متعارف شهر‌هاي قرون وسطي نامطبوع تر از مزارع, و كثافت و زباله فراگير نبود.
فضولات انساني و امعاء و احشا حيوانات به يكسان دفع مي‌شد. بقاياي اين دو به وسيله سگها, طيور و خوكها كه به عنوان لاشخورهاي شهري عمل مي‌كردند, به مصرف مي‌رسيد. محدوديت ]حركت[ خوكها ]در شهر[ و سنگفرش خيابانها به‌طور همزمان شكل گرفت: در حدود قرن شانزدهم شهرهايي كه از مديريت مطلوب برخوردار بودند شروطي را براي نظافت خيابانها قايل شدند, همچنين ممنوع بودن نگهداري خوكها در تمامي قسمتهاي شهر, حتي در باغات پشت خانه‌ها از جمله‌ي اين موارد بود. با اين حال در اولين روزهاي احداث شهرهاي قرون وسطايي، خوك عضو فعال هيات بهداشت محلي به شمار مي‌رفت. نظير بسياري از نهادهاي قرون وسطايي, خوك نيز در مراكز بسيار عقب افتاده، تا اوايل قرن نوزده, براي مثال در منچستر و نيويورك مراكز بزرگ تجارت جهاني آنروز, حضور خود را حفظ كرد.
ضايعات غير قابل مصرف، نظير خاكستر, ضايعات چرم سازي, ضايعات حاصل از شستشوي پشم مسايل بيشتري را به‌وجود مي‌آوردند: اما به‌طور قطع مواد آلوده كننده كمتر از شهر دورة معاصر بود: حلبي, آهن, شيشه‌ي شكسته و كاغذ, پشته‌هاي عظيمي را بوجود نمي‌آورند. در قرون وسطي نيز چند مركز بسيار بزرگ, بي‌شك رودخانه‌هاي اطراف خود را آلوده ساختند. اما شهرهاي بزرگ نظير لندن و پاريس استثنا بودند. با اين‌حال در دورة قرون وسطا تخريب بسيار اندك بود. عمدة ضايعات مواد آلي بودند كه تجزيه شده و با خاك تركيب مي‌شدند. در قرون اوليه دوران وسطا, خانه‌هاي بدون استحكام در معرض آتش سوزي قرار داشتند كه تقريبا در پيشينه‌ي تمام شهرها قابل پيگيري است, ]آتش سوزي هايي كه[ تمامي محلات و خيابانها را با قوي ترين مواد ضد عفوني كننده ]يعني آتش[ در بر مي‌گرفت. آتش سوزي به‌منزله آبكاري شهر قرون وسطايي با مواد فاسد نشدني بود كه جان بدر برندگان را در محلات كوچكتر, با فضاهاي باز ناكافي گرد هم مي‌آورد. اين امر موجد شرايط نامطلوبي بود كه در قرون هجده و هفده به چشم مي‌خورد. هنگامي كه شهر قرون وسطايي پايه و اساس روستايي خود را از دست داد و جايگزين ماشيني كافي براي آن ايجاد نكرد, شرايط بدتر شد.
دو موضوع ديگر يعني گرمابه و منبع آب شُرب كه داراي ارتباط نزديك با بهداشت است هنوز مورد بحث قرار نگرفته است. گرمابه‌ي خصوصي از همان ابتدا يعني قرن سيزده با فضايي براي پوشيدن لباس ظاهر شد و اين عينا چيزي است كه از نوشته‌هاي يك بازرگان نورنبرگي در قرن شانزدهم استنباط مي‌شود. در حقيقت در سال 1417 احداث حمام‌هاي گرم در واحدهاي مسكوني به‌طور اخص در بخش مركزي لندن مجاز شمرده شد. در هر حال هر چيزي كه موجد تمايل به پاكيزگي در قرون وسطي شده باشد تشريفات حمام عمومي براي آن كافي و وافي بنظر مي‌رسد. گرمابه‌ها شاخصترين نهاد در هر شهري بودند و در محلات نيز مشاهده مي‌شدند: از طرف شخصي به نام قارينينوس شكوائي در خصوص گرمابه‌ها مبني بر اينكه دختران و پسران ده تا هجده ساله, لخت و بي هيچ شرم در خيابان براي رفتن به گرمابه‌ها ظاهر مي‌شوند وجود دارد. حمام گرفتن ]در دورة قرون وسطا[ نوعي سرگرمي خانوادگي بود. گرمابه‌ها برخي مواقع به‌طور خصوصي و عمدتا بوسيله شهرداري اداره مي‌شد. وجود گرمابه‌ها ابتدا در قرن سيزده در شهر ريگا[132] گزارش شده است. بر اساس يافته‌هاي فون بلو[133] در قرن چهارده هفت باب گرمابه در ورز بورگ, و در پايا ن قرون وسطا 11 باب گرمابه در اولم, 12 باب در نورنبرگ, 15 باب در فرانكفورت, 17 باب در آگسبورگ و 29 باب در وين وجود داشت. در سال 1387ميلادي فرانكفورت 29 نفر حمامچي داشت. بنابر اين گسترش گرمابه‌ها به قرون وسطا مربوط است به نحوي كه حتي استحمام به‌عنوان يك سنت به حومه‌هاي ]شهري [ نيز نفوذ كرد جائي‌كه نويسندگان متقدم فابيلين,[134] ساكنان آنها را به عنوان خوكهاي كثيف مورد سرزنش قرار داده‌اند. آنچه جلب توجه مي‌نمايد ادامه‌ي حيات گرمابه‌ي قرون وسطايي در حال حاضر در روستاهاي فنلاند و روسيه مي‌باشد.
عمل استحمام در فضاي باز, در بركه‌هاي داخل باغ يا در رودخانه‌ها به هنگام تابستان همچنان پابرجاماند. در هر حال گرمابه‌هاي عمومي براي تعرق, گرفتن حمام بخار و نظافت عمومي بود: مرسوم بود كه هر چهار شب يكبار استحمام صورت مي‌گرفت. در آن‌زمان گرمابه مجددا به مثابه‌ي دوران روم به خدمت گرفته شد. گرمابه جائي بود كه مردم براي ملاقات و اجتماعي شدن در آن گرد مي‌آمدند, همان‌طوري‌كه آلبرشت دورر[135]در يكي از نقاشي هايش نشان مي‌دهد, گرمابه جائي بود كه مردم براي وراجي و خوردن خوراك, همچنين مشغله‌هاي بسيار جدي نظير بادكش گذاردن براي كاستن از درد و التهابات در آن جمع مي‌شدند. همان‌طوري‌كه زندگي خانوادگي در شهرهاي اواخر قرون وسطي بدتر شد, گرمابه‌ها به تفريحگاه زنان هرزه, محلي براي بازي و شهوتراني مردان, و حظ جنسي تبديل گشت: به‌نحوي كه لغت گرمابه يعني stew در انگلستان خيلي زود از همان دورة پيرز پلوم[136] مترادف روسپي‌خانه بوده است.
تهيه آب مشروب نيز كاركرد جمعي شهر بود. در ابتدا از نهر يا چشمه حفاظت بعمل مي‌آمد: سپس فواره اي در ميدان عمومي شهر و همچنين فواره‌هاي ديگر در مراكز محلات ]نصب مي‌شد[: و برخي مواقع فواره‌ها حتي در بلوكها و خيابانها نيز ]به چشم مي‌خورد[. با افزايش جمعيت, ضرورت يافتن منابع جديد و توزيع منابع قديمي در منطقه‌اي وسيعتر پيش آمد. در سال 1236 م. جواز استفاده از لوله‌هاي سربي براي انتقال آب از تي‌بورن بورك[137] به مركز شهر لندن صادر شد: لوله‌ها به سال 1374 در زيتا[138] بكار بسته شد و در سال 1479 آب از رودخانه پمپاژ و در سراسر شهر بروكسل چرخانده شد-همان‌طوري‌كه در كتاب جورج‌بوئر[139] ذيل ”درباره فلزات“ توضيح داده شده است از لوله‌هاي چوبي در جزيره‌ي مانهاتان تا اوايل قرن نوزدهم استفاده مي‌شد. دير زماني تا قرن پانزدهم, تهيه‌ي لوله‌هاي آب در لندن براي بيمارستان يا نوانخانه‌ها محلي براي نوع‌دوستي بخش خصوصي بود.
نويسنده ]كتاب [ ميسون راستيك[140] به خوانندگانش در خصوص استفاده از لوله‌هاي سربي هشدار مي‌دهد: خطرات مسموميت ناشي از سرب با شك و ظن خاطر نشان شده است. آبرساني به گرمابه‌ها و لوله گذاري براي فواره‌ها در حالي‌كه آب به‌طور دستي در ميان خانه‌ها توزيع مي‌شد, به‌راحتي تامين خصوصي آب نبود كه تدارك آن بي اغراق از قرن هفده شروع شده بود. اما براي تخفيف سختي تامين آب, فواره‌ها دو كاركرد عمده را مرتفع مي‌ساختند كه پس از رواج ابزارآلات مكانيكي كم كم ناپديد شدند هنر, در شكل فواره‌هاي زيبا, كه ميادين و مكانهاي عمومي شهرهاي قرون وسطا را زينت مي‌بخشيد, فرصت مغتنمي براي گرد هم آيي و وراجي كساني كه در انتظار نوبت آب در اطراف پمپ آب روستا بودند, فراهم مي‌ساخت. پمپ آب كه در اندازة اتاق ارائه‌ي مشروبات در هتل‌ها و مسافرخانه‌ها بود بعنوان روزنامه محلي براي محلات عمل مي‌كرد.
تامين منابع آب در شهر‌هاي قرون وسطايي, در نهايت تقويت موضع دفاعي ]شهر[ بود. در قرن هفدهم زماني‌كه شهرهاي در حال رشد مجبور به استفاده از منابع آب در خارج از حصار شدند خود را در برابر ارتشي كه بر حومة باز فرمانروايي مي‌كرد كاملا بي‌دفاع يافتند. اما در شهر‌هاي بزرگ افزايش جمعيت بر تحولات فني پيشي گرفت و آنها را وادار كرد منابع آب كافي را براي ]رفع نيازهاي [ ساكنان خود به تصرف در آورند: بخشي از اين نيازها ناشي از فراموشي عادات خوب و بخشي ناشي از كمبود آب بود كه در قرن هفده بر مراكز شهري مستولي شد و توسعة بعدي شهر صنعتي را بسيار نامطلوب جلوه داد.
در اقدامات ترميمي بهداشت, شهر قرون وسطا از جايگزين‌هاي ويكتوريائي اش بسيار پيشرفته بود. فرامين مقدس به احداث بيمارستان‌ها  در هر شهر منجر شد: بر اساس نوشته‌هاي هيل[141]  در غالب شهر‌هاي آلمان حداقل دو باب بيمارستان وجود داشت كه يك باب از آنها به جذاميان و ديگري براي انواع بيماري‌ها اختصاص مي‌يافت. در شهر‌هاي بزرگ نظير بروكسل با 30000 نفر جمعيت در قرن پانزدهم در حدود پانزده باب بيمارستان, يعني براي هر دو هزار نفر يك بيمارستان وجود داشت. امراض پيش پا افتاده كه تا همين اواخر در خانه‌ها معالجه مي‌شد در دورة متاخر ]قرون وسطا[ داراي مراقبتهاي نظام‌مند بيمارستاني بود: امري كه باعث مي‌شد فقدان تمهيدات خانگي چندان بزرگ جلوه ننمايد.
پزشكان ]وابسته به[ شهرداري اولين بار در سال 1312 م. در شهر كنستانس[142] وارد گود شدند به سال1485 در ونيز نوعي دادگاه دائمي تاسيس شد كه در سال 1556م. به آن بازوي بازرسي و اجرا نيز افزوده شد و مدتهاي مديد الگويي براي بقيه اروپا بود. بيمارهاي واگيردار لزوما در خارج از ديوارهاي شهر در قرنطينه قرار مي‌گرفتند, بخشهاي مجزايي با توالت‌هاي جداگانه از مدتها پيش توسط صومعه‌هاي مجهز به‌وجود آمده بود. تاسيس قرنطينه‌ها, براي كساني كه از نواحي خارجي به شهر وارد يا خارج مي‌شدند, يكي از ابداعات عمدة پزشكي قرون وسطي بود. بخش عمدة مسافران از آن متنفر بودند, قرنطينه بر مشاهدات عميق تجربي متكي بود, ريشه كني تدريجي جذام در اروپا بر اساس اجراي سياست قرنطينه, چيزي از يك پيروزي كم نداشت.
بنابراين, اساسا شهر قرون وسطايي محيط اجتماعي صرفا سرزنده و پر حرارت نبود: بلكه بسيار بيش از آنچه از بقاياي آن بر مي‌آيد, به‌لحاظ زيست شناختي نيز از كفايت لازم برخوردار بود. اتاق‌هاي دودگرفته اش غير قابل تحمل بود, اما در آنجا رايحه هايي از باغ حياط پشتي خانه‌ي شهر نشينان ]به هوا[ برمي‌خاست: گل‌هاي معطر و گياهان خوشمزه يطور گسترده كشت مي‌شدند. در آنجا بوي آشيانه‌هاي طيور خانگي در خيابان مي‌پيچيد كه به استثناي حضور روزافزون اسب, اندك اندك در قرن شانزدهم تحليل رفت: در آنجا همچنين شميم باغات به گل نشسته در بهار, با بوي كپه‌ي علف تازه درو شده كه در سراسر تابستان در فضا مي‌پيچيد, به مشام مي‌رسيد. گرچه كوكني‌ها[143] ]ساكنان بخش شرقي لندن[ از اختلاط رايحه‌ها گره بر پيشاني مي‌آوردند, اما عاشقان حومه‌ها بوي فضله‌ي اسب و تپاله‌ي گاو را حتي اگر به مدفوع آدمي نيز آغشته شده باشد, رها نخواهند ساخت: آيا بوي اگزوز اتومبيل ها, بوي ترشيدگي ازدحام در قطار زيرزميني, بوي همه جا گير زباله‌داني, يا بوي متعفن و كلرزده‌ي توالت‌هاي عمومي محفوظ كننده‌تر است؟ حتي در رابطه با بوها, خوشبويي كلا منحصر به شهر معاصر نيست.
بدون شك چشم‌ها و گوش‌ها گواهند كه در زمينة امتيازات، توازني ميان شهر معاصر و شهر قرون وسطايي برقرار است: غالب شهر‌هاي قرون وسطي بي‌نهايت بر شهر‌هاي قرن نوزدهم ارجحيت داشتند. در شهر قرون وسطايي آدمي با صداي خروس, جيك جيك پرندگانِ لانه كرده بر لبه‌ي بام, صداي زنگ ساعتها در صومعه‌هاي حومه, صداي ناقوس در برجهاي جديد, از خواب بيدار مي‌شد. ترانه‌ها, از سرودهاي ساده‌ي راهبان گرفته تا ترجيع بندهاي خوانندگان باله در بازار, و يا كارآموزان و كلفَت‌ها در هنگام كار بر لب جاري مي‌شد. حتي تا همين اواخر, يعني قرن هفدهم, توانايي مشاركت در گروه آواز كُر محلي بوسيله پپيز[144] به‌عنوان خصوصيت غير قابل اجتناب دختران جوان ارزيابي مي‌شد. در شهر قرون وسطا سرودهاي مخصوص كار, به طور متمايز براي هر پيشه وجود داشت كه غالبا تركيبي از ضربات آهنگين چكش پيشه‌ور بود. فيتزاستفانز[145] در قرن دوازده چنين گزارش كرده است كه صداي آسيابهاي آبي يكي از اصوات دل انگيز دشت‌هاي سبز لندن بود. در شب, به استثناي شور هيجاني حيوانات و اعلام ساعت به‌وسيله‌ي نگهبان شهر, سكوت كامل حكمفرما بود. خواب عميق كه به‌وسيلة سرو صداي ماشين و انسان آشفته شود, در شهر قرون وسطي امكان‌پذير بود.
اگر گوش تكان مي‌خورد, چشم عميقا دچار شگفتي و مسرت مي‌شد. پيشه‌وري كه در دشت و جنگل در روزهاي تعطيل قدم مي‌زد با توشه‌باري غني از احساسات بر سركار خود در حكاكي سنگ يا نجاري به انتقال آنها به محصولات كار خود مشغول مي‌شد. ساختمانها ]كه برخلاف امروز[ چندان ”الوان“ نبودند, به مثابه‌ي تصاوير قرون وسطايي تميز و براق بودند, و غالباً با دو قاب پوشانده مي‌شدند به‌نحوي كه تمامي رنگهاي به كار رفته در نقاشي, يا برروي شيشه‌ي يا چوبهاي رنگي بر روي ديوار به رقص در مي‌آمدند, درست همان‌گونه كه سايه‌ها به مثابه شاخه‌هاي گل ياس بر روي نماهاي ساختمانهايي كه با غناي هر چه تمامتر كنده كاري شده اند, به جنبش در مي‌آيند. (زنگار برنز و مناظر بديع كه نه از نشانه‌هاي معماري, بلكه حاصل گذشت زمان بودند.) انديشه و احساس انوار معمولي در تصورات, بسيار فراتر از تجربيات كلاس , به‌وسيله دانشمندان به‌كار بسته مي‌شد: شاخه‌هاي  ]علمي [ زيبايي شناختي احتمالا فاقد نام بودند, اما محصول آنها در همه جا قابل مشاهده بود. آيا شهروندان فلورانسي نبايستي در مورد نوع متوني كه مي‌بايست در كليساي جامع به‌كار گرفته شود, راي دهند؟ شمايل‌سازان مجسمه‌ها را كنده كاري مي‌كردند, نقاشي‌هاي سه لته[146] ترسيم مي‌كردند, ديوارهاي كليساي جامع, تالار صنوف, تالار شهر, تالار محلات را تزيين مي‌كردند: رنگ و طرح در هر جايي مكمل‌هاي معمولي وظايف روزمره بودند. نوعي شور بصري در آرايش كالاها در بازارهاي روباز وجود داشت: مخمل و پارچه‌هاي گلدوزي شده, مس و فولاد براق, چرم ابزار كاري شده و شيشه‌هاي درخشان, خوراكيهايي كه در خورجين‌ها زير آسمان پهن مي‌شدند. بيائيد در اطراف يكي از اين نوع بازار‌هاي قرون وسطايي پرسه بزنيم, اينكه آنها به كسل كنندگي بازار يهوديان در وايت چاپل[147]  باشد, يا به بزرگي و وسعت بازار پلين‌پلايس[148] در جنوا, هنوز هم نوعي شور و هيجان از الگوهاي قرون وسطايي را به همراه دارند.
تربيت روزمره حواس, شالوده‌ي اوليه‌ي بي‌تمامي صور آموزشي مراحل بالاتر است: هنگامي‌كه ]زمينه‌هاي [احساس در زندگي روزمره موجود باشد جامعه از بار اضافي تدارك رشته‌هاي, ]علمي[در زمينه حس هنري فارغ البال خواهد بود. در صورتي‌كه چنين محيطي فراهم نباشد فرايند‌هاي محض منطقي و معنايي دچار اشكال خواهند شد: مهارت كلامي نمي‌تواند ضعف و توانايي جسمي را جبران نمايد. همان طوري كه ماريا مرنسوري[149] مي‌نويسد اگر توانايي درك حسي كليدي در مراحل اوليه آموزش كودكي باشد, در مراحل بعدي نيز همچنان صادق خواهد بود:شهر, داراي تاثير بسيار پايدارتر از مدارس رسمي است. زندگي, در رهايي احساس است كه شكوفا مي‌شود: بدون اين يله گي, قلب آرامتر خواهد جنبيد, عضلات ضعيفتر مي‌شوند, اطمينان جسمي از ميان مي‌رود, قدرت تمييز بسيار دقيق چشم و گوش زايل مي‌شود و نيرو و خواست زنده بودن درهم خواهد شكست. گرسنگي چشمها, گوش‌ها و پوست, عينا به مثابه محروم ساختن شكم از غذا, مفهوم حكم مرگ را دارد. گرچه غذاي روزمره در دوران قرون وسطا غالبا بخور و نمير بوده است, گرچه مذهب غالبا به شكل روزه داري و عذاب, امور ممنوعه‌اي را تحميل كرده است, حتي رياضت‌كش‌ترين افراد نيز نمي‌توانند چشمان خود را به‌طور كلي در مقابل زيبايي ببندند: شهر, خود اثر هنري همه جا حاضر است, و لباس شهروندانش در جشن‌ها به مثابه‌ي گُل در باغ بهاري است.


9- اصول برنامه‌ريزي شهري قرون وسطي 
طرح شهر قرون وسطايي از همان الگوي كلي روستا تبعيت مي‌كرد. ]در دوران قرون وسطي[ روستاهاي خطي ]شكل گرفته در اطراف خيابان[، و شهرهاي خطي وجود داشت: روستاهاي واقع در تقاطع جاده‌ها، همينطور شهرهاي واقع در تقاطع جاده‌ها وجود داشت؛ روستاهاي مدوّر و شهرهاي مدوّر وجود داشت؛ و در نهايت شهرها و روستاهايي كه بي هدف و با الگوي تصادفي به شكل غير منتظم رشد كرده بودند. 
اشتباه رايج مبني بر اين‌كه نوع اخير ]از طرح شهر[ الگوي عام قرون وسطا است. بر سوء تعبير از حقايق اتكا دارد؛ همين طور انگاره‌ي مشابهي نيز به‌وسيله اشپنگلر[150] سرهم بندي مي‌شود بدين مضموم كه الگوي راست گوشه در طرح شهر، صرفاً محصول آخرين مرحلةاز تثبيت فرهنگ در تمدن، يا مثال خاص از مكانيزاسيون بي روح است كه به‌طور اخص با ظهور شهر آمريكايي مشخص مي‌شود، ]اين قضاوت[ نيز بسيار گمراه كننده است.
در همان ابتداي قرون وسطا مي‌توان شاهد طرح منتظم و الگوي هندسي، با يك چهارگوش به‌عنوان مبناي تقسيمات بود. حتي صومعه‌ي سنت گال[151] در قرن نهم ميلادي، استفاده از خطوط مستقيم و زواياي راست گوشه در پلان همكف و آرايش ساختمانها را نشان مي‌دهد. اين آرايش و الگو بر مستعمرات نظامي و تكوين اشكال فضايي ]دورة ي[ سرمايه‌داري از نظم تقدم دارد. به‌طور كلي، مي‌توان بر اين باور بود كه طرحهاي هندسي مشخصه‌ي شهرهاي نوبنياد؛ و طرحهاي بدون نظم با قطعاتي به ابعاد و وسعت متفاوت، محصول رشد كُند و اسكان غير نظام‌مند مي‌باشد. اما اين تمايز نيز همواره صادق نيست. 
برخي مواقع استفاده از قطعات چهارگوش با طرح چهارگوش شهر در كل همراه بود: ]در اين رابطه[  مي‌توان به مون پازيه[152] در جنوب فرانسه رجوع كرد. برخي مواقع  الگوي چهارگوش در محدوده‌ي حصار مدوّر ‌شكل مي‌گرفت؛ و در پاره‌اي مواقع نظير شهر مون سگه[153] طرح چهارگوشه چنان تعديل مي‌شد  كه با خطوط ارتفاعي و مرزهاي طبيعي زمين انطباق مي‌يافت. طراحي چهارگوشه به‌مقدار زيادي مورد تفسيرهاي ساختگي واقع شده است، بالاخص به‌وسيله‌ي نويسندگاني كه از اين حقيقت غافل مانده‌اند كه اين الگو مي‌تواند در اصل با تعريض غالب راههاي مالرو، منشأ روستايي داشته باشد. به احتمال قوي، تقسيم بندي مزارع به شكل رديفي يا قطعات چهارگوش حاصل كشاورزي مبتني بر خيش بر روي زمين‌هاي بالنسبه هموار مي‌باشد: در حقيقت كشيش‌هاي اتروسكيايي[154]، محدوده‌ي شهر راست گوشه‌ي اتروسكائي را با استفاده از خيش تعريف مي‌كردند. يا حتي در دوران متقدم، شهر راست گوشه احتمالاً با بهره گيري از ميخ‌هاي چوبي بزرگ و تيرهاي چوبي دراز در روستاهاي واقع در كنار درياچه‌ها شكل گرفته است. 
سردرگمي، از ناتواني درك تفاوتها، كه براي دانشجويان زيست‌شناسي ميان گونه‌هاي مشابه و داراي ساختار يكسان (اما نه كاركرد يكسان) آشنا است، ناشي مي‌شود. يك فرم مشابه ضرورتاً واجد اهميت يكسان در فرهنگ‌هاي مختلف نيست؛ و همين‌طور، كاركردهاي همسان محتملاً ‌داراي فرم‌هاي كاملاً متفاوتي هستند. بدين ترتيب، مفهوم چهارگوش براي كشيش اتروسكيايي داراي يك معني، معناي علي حده براي هيپودام[155] طراح شهر پيرنه[156]، و معناي سومي براي سردار رومي كه اردوگاهش را براي اسكان در شب برپا مي‌كند و معناي چهارمي براي مشاورين طراحي شهري نيويورك در سال 1811 ميلادي دربرداشته باشد. براي اولي، چهارگوش نشانه اي از قوانين كيهاني، و براي آخري فقط به معناي امكان حداكثر در بورس زمين مي‌باشد. 
در حقيقت در زمينة مشخصي، طرح شهرهاي قرون وسطايي منتظم‌تر از غالب شهرهاي معاصر مي‌باشد: اين زمينه ناشي از وجود اراضي ناهمواري بوده كه به وفور مورد استفاده قرار مي‌گرفتند، زيرا آنها واجد امتيازاتي در خصوص دفاع و استحكامات بودند. سازندگان بناهاي قرون وسطايي هيچ نوع دلبستگي از پيش تعيين شده دربارة تقارن نداشتند: ]براي ‌آنان[ تبعيت از ناهمواريهاي طبيعي، مهمتر از شيب بندي زمين بود. رفت و آمد وسائط چرخدار مستلزم معابر هموار نبود؛ مادامي‌كه آب از چاه و يا چشمه‌ها استحصال مي‌شد يك قطعه‌ي صخره‌اي شيب‌دار بر نوع كم شيب آن ارجحيت داشت. (خاطر نشان مي‌شود كه چگونه تپه‌هاي شهر بستن مدتها قبل از آنكه زمين‌هاي بك بي فنس[157] خشكانده شود و در تحت ساخت و ساز قرار گيرد اشغال و تسطيح شد). در حقيقت، به‌واسطة قدرت ديرپاي انطباق با عوارض طبيعي زمين و نيازهاي عملي بود كه شهر قرون وسطا، الگوهاي متنوع الشكل و منحصر به‌فردي را به وجود آورد: طراح يا شهرساز از  اشكال نامنظم، تصادفي و غير منتظره استفاده مي‌كرد؛ و به همين دلايل جائي‌كه پلان يك طرح مي‌توانست بر روي شيب واحدي در سرزمينهاي تازه فتح شده، نظير شهرهاي مرزي، پياده شود مخالفتي با تقارن و نظم نداشت. بخش عمدة بي نظميهاي موجود در طرح شهرهاي قرن وسطايي از پوشش انهار، قطع درختان و پرچين‌هاي قديمي كه روزگاري محدوده‌ي مزارع روستايي را تعيين مي‌كردند، حاصل آمده است.
شهرهاي قرون وسطا با اشكال هندسي يا جرح و تعديل شده، با رشد كند يا توسعة سريع، بر پايه شهرهاي رومي، نظير كلن[158] يا موقعيتي كاملاً جديد نظير لوبك در ساليسوري[159] ، از تجمع عناصري نظير حصار، فضاي باز مركزي كه در آن كليساي اصلي شهر قرار داشت و در نهايت تالار شهر، تالار صنوف، بازار و مسافرخانه‌ها شكل گرفتند. حصار با خندقي كه خارج از شهر قرار داشت شهر را تعريف و نشانه هايي از آن بودند: حصار، شهر را به‌صورت يك جزيره درمي‌آورد. براي پناه جستن، محصور ساختن يك مكان امن، قراردادن زره ميان بدن و شمشير، يا دين ميان شك و حقايق سخت زندگي تمامي اين اعمال در يك سبك و شيوه انديشيده و به اجراء گذاشته مي‌شد. ]شهر قرون وسطايي[ دنيايي با افقهاي باز، مرزهاي نامعلوم، پر از ايهام، درياهاي ناشناخته و فواصل گيج كننده نبود. اين شهر دنيايي با تعاريف اكيد بود: آنچه نمي‌شد آن‌را گز كرد و اندازه گرفت، تعريف كرد يا طبقه بندي نمود كه بلافاصله در قلمرو  اسطوره‌شناسي قرار مي‌گرفت. حصارها و ديوارهاي ‌آئيني، طبقات اجتماعي را محدود مي‌ساخت و از تخطي آنها جلوگيري مي‌كرد: نيكي سفيد بود و شرسياه. عدم وابستگي به طبقات اجتماعي و نبود حصار و ديوار به معناي بي پناهي بود. نامگرايي فلسفي كه واقعيت عيني طبقات را به چالش طلبيده است درست به مثابه رابطه‌ي گلوله‌هاي توپ و حصار چوبي شهرها پديده اي مخرب در رابطه با مفهوم قرون وسطا از جهان بود: تعجبي ندارد كه كليسا شمشير آخته‌ي رفض ]به جهت تحليل مفهوم قرون وسطايي از جهان[ را بيرون كشيده باشد.
اگر چه حصار به‌لحاظ امور دفاعي بوجود آمد و راههاي اصلي شهر معمولاً طوري طراحي مي‌شدند تا دسترسي به دروازه‌ها را تسهيل نمايد، با اينحال نبايد مفهوم روانشناختي حصار را مورد غفلت قرار داد. آدمي مي‌توانست در داخل و يا خارج از شهر باشد؛ آدمي مي‌توانست به يك شهر متعلق باشد يا نباشد. هنگامي كه دروازه‌هاي شهر در موقع غروب بسته مي‌شد و نرده‌هاي آهنين پائين كشيده مي‌شد، شهر از جهان خارج مجزي مي‌گشت. به مثابه كشتي، حصار به ايجاد احساس وحدت ميان ساكنان شهر كمك مي‌كرد: در هنگامه‌ي محاصره يا قحطي، اخلاقيات كشتي شكسته  سهم و حصه‌ي مساوي به سهولت مسلط مي‌شد. با اين حال حصار به ايجاد مفهوم كشنده اي از تنگ نظري منجر شد: كه تماماً ناشي از فقدان راهها و وسائط سريع حمل و نقل بين شهرها بود. 
معمولاً در حوالي مركز شهر، به‌دليل عملي تشكيل مجالس و هم به دلايل نمادين ،كليساي جامع يا كاتدرال قرار داشت: در مركز شهر، راههاي اصلي به يكديگر نزديك مي‌شدند، هر چند كه آنها به‌ندرت همديگر را قطع مي‌كردند و تلاش بر اين بود كه مسير ممتدي را ادامه دهند: مكان بازار، ابزاري براي جذب يا هدايت ترافيك سواره به خارج نبود.در سايه كليسا، كه برخي مواقع آغوش ديوارهايش را براي محافظت باز مي‌كرد، بازار دائمي شكل مي‌گرفت: ميدان جلوي كليسا يك آگورا و يك آكروپليس را در خود جمع كرده بود. برخي مواقع ساختمانهاي اصلي بازار، جزاير چشمگيري را با دسترسي به تمامي جوانب بوجود مي‌آوردند و برخي مواقع مستقيماً به واحدهاي مسكوني همجوار وصل مي‌شد : اما اين كه از چهارطرف به‌واسطة يك ميدان وسيع محاط گردد، همان‌طوري‌كه مداخلات قرن نوزدهمي آن‌را بدين شكل درآورد، تقريباً نادر بود.
موقعيت مركزي كليسا يا كاتدرال، نكته‌ي محوري در رابطه با شهر قرون وسطايي است: در ميان حياط كوچك كليسا برجهايش، يا سايه‌اي كه اينها مي‌انداختند از هر نقطه‌اي قابل مشاهده بود، تفاوت ميان اندازة ديوارهاي برج و خانه‌هاي كوچك كه در زير آن در شكم يكديگر فرو رفته بودند، نماد رابطه‌ي امور دنيوي و معنوي بود. نبايد ملاحظه‌ي محوطه‌ي بازار در كنار كاتدرال شهر قرون وسطايي به احاله‌ي ارزشهاي امروزي به اين نهادها منجر گردد.  نخست اينكه همجواري فوق مي‌تواند تصادفي باشد و دوم اينكه خدمات آن دو به شكل منظم ارائه مي‌شد. بازار در پرتو كليسا رشد مي‌كرد زيرا در آنجا بود كه مردم كراراً اجتماع مي‌كردند. در روزهاي نخست، دارائي شهر در كليسا انبار مي‌شد، برخي مواقع قباله‌ها و اسناد را پشت محراب بلند قرار مي‌دادند؛ به جهت موقعيت مركزي كليسا در محله يا شهر، تسليحات نيز در كليسا نگهداري مي‌شدند. در حقيقت در روزهاي نخست كليسا شبيه چيزي بود كه امروزه  در آمريكا آن‌را مركز محله مي‌ناميم، با اين تفاوت كه ديگر چندان مقدس نيست كه نتوان ازآن به‌عنوان سالن غذاخوري در ايام جشن‌هاي بزرگ عمومي استفاده كرد.
مقياس بازار، مستقيماً به‌وسيله‌ي ارتفاع ساختمانهاي اصلي يا اندازة شهر تعيين نمي‌شد: اندازة بازار با گستره‌ي خريد و فروش و جشن‌هاي عمومي تطبيق داده مي‌شد، زيرا در ايوان كليساي جامع بود كه نمايشنامه‌هاي سحرانگيز به اجرا در مي‌آمد: در همين محوطه بود كه صنوف صحنه‌هاي اجراي نمايش‌هاي افسانه‌اي خود را ترتيب مي‌دادند؛ در همين جا بود كه شمشير‌بازي‌هاي سواره‌ي قرون وسطا به اجرا درمي آمد. آنجا فقط آكروپليس نبود بلكه يك آمفي تئاتر نيز بود. غالباً  بازار به ميدان فرعي ديگري منتهي مي‌شد كه به‌وسيله دالان باريكي به يكديگر وصل مي‌شدند: پارما[160] در ايتاليا يكي از همين موارد است. به استثناي كليسا، كه عظمت و ارتفاع آن نشانه‌هاي مهمي به شمار مي‌رفتند، شهرساز قرون وسطايي به استفاده از ابعاد انساني تمايل داشت.  نوانخانه‌ها نيز براي هفت يا ده نفر تأسيس مي‌شد و به‌عوض ساختن يك بيمارستان بزرگ، براي هر دو يا سه هزار نفر يك بيمارستان كوچك برپا مي‌شد: گمان مي‌رود كه در شهر كولتون[161] براي هر هزار خانوار يك كليساي بخش وجود داشته است. بر اساس نوشته‌هاي فيتز استفانز در قرن دوازده، 13 باب كليساي صومعه اي و 126 كليساي كوچك در لندن وجود داشت. عادت احداث اين نوع ساختمانها، مدتهاي مديدي علي رغم از بين رفتن زمينه‌ها و نياز اجتماعي همچنان تداوم يافت: خاطر نشان مي‌شود كه احداث كليساهاي متعدد در بخش مركزي لندن كه شرح آن رفت تحت ]زعامت[ ورن[162] صورت پذيرفت. تمركز زدايي كاركردهاي اجتماعي پايه نه تنها مانع از ازدهام بيش از اندازه و حركت بي‌مورد در شهر شد، بلكه كل شهر را به مقياس درآورد. كالبد شهر قرون وسطايي واقعيت اجتماعي را ابرام مي‌كرد و بالعكس واقعيت اجتماعي به فرم فيزيكي معني مي‌بخشيد. تحليل مفهوم ظريف مقياس، كه آدمي در خانه‌هاي خارج از اندازة شهروندان آزاد شمال امريكا (شمال رودخانه‌ي اوهايو) يا قلعه‌هاي سست بنيان و برج و بارودار شهري در ايتاليا مشاهده مي‌كنند، نشانه‌ي آسيب‌شناسي اجتماعي است. 
خيابان در شهر قرون وسطايي، جايگاه كاملاً متفاوتي را در قياس با عصر ماشين اشغال مي‌كرد. به استثناي حومه، خانه‌ها به‌موازات خيابان مسلط و اصلي ساخته مي‌شدند. اما در اراضي نه چندان هموار شهرهاي قرون وسطا، اين ]فرايند[  مي‌توانست شكل ديگري به‌خود بگيرد: گروهي از حرفه‌ها يا ابنيه مربوط به نهادهاي آن دوره، محلات يا ”جزاير“ خودكفايي را شكل مي‌دادند. در داخل و حتي خارج از اين ”جزاير“، خيابان‌ها به‌عنوان بخشي از بافت ارتباطي شهر، اساساً شكل راههاي پياده اي را داشتند، كه رفت و آمد روزانه ساكنان را تنظيم مي‌كردند. اين ”جزاير“ كه در قلعه‌ها، صومعه‌ها و بخش‌هاي صنعتي خاص شهرهاي بسيار پيشرفته‌ي صنعتي شكل گرفتند از ويژگي‌هاي شاخص به شمار مي‌آمدند؛ معادل اين جزاير در كشورهاي شمال ]اروپا[ ”جزاير“ كوچك داخلي بودند كه به شكل بنيادهاي خانه‌سازي براي سالمندان يا فقرا عمل مي‌كردند .]ساختمانهاي[ محله‌ي فوگري در آگسبورگ علي رغم آن كه مباني خانه سازي انگليسي و آلماني به لحاظ وسعت از آن سبقت گرفتند، از زيباترين اين مباني به شمار مي‌رود.
در شهرهاي اوليه‌ي دورة قرون وسطا، خيابان نه وسيله‌ي حمل و نقل كه خط ارتباطي به‌شمار مي‌رفت: خيابانهاي سنگفرش نشده آن زمان بيشتر شبيه محوطه‌ي مزرعه بود. در بسياري مواقع خيابانها، باريك، كج و معوج و غالباً بن بست بودند: ]اما[ عرض خيابانهاي اصلي با خيابانهاي فرعي تفاوت داشت. عرض كم و پيچ و خم خيابان، مضافاً انسداد آن به تقليل فشار بادهاي زمستاني و كاهش گل و لاي منجر مي‌شد: جلوآمدگي خانه‌ها نه تنها فضاي بيشتري را براي ساكنان فراهم مي‌كرد بلكه معبري نسبتاً پوشيده را براي عابرين تدارك مي‌ديد. برخي مواقع ساختمانها طوري بنا مي‌شدند كه معبري طاقدار را شكل مي‌دادند درست نظير خياباني كه در شهر اينسبورگ به گولدن داشل[163] منتهي مي‌شد: و حفاظي در مقابل آفتاب تابستان و برف و باران زمستان شكل مي‌گرفت. از آنجائي‌كه غرفه‌ها و مغازه‌هاي صاحبان صنايع دستي و بازرگان تا قرن هفده پشت شيشه قرار نداشت، مضافاً بخش عمدة زندگي فعال شهروندان در خارج از خانه صرف مي‌شد، نبايد اهميت اين عوامل حفاظت فيزيكي را در برابر شرايط آب و هوايي فراموش كنيم. خيابان باريك و بن بست مكمل كارگاهها و فروشگاههاي بي حفاظ بود و تا زماني‌كه، شيشه به‌عنوان محافظ وارد عمل نشد مفاهيم جديد برنامه‌ريزي شهري به عرصه‌ي خيابان قدم نگذاشتند.
سه كشور، پيش از آن‌كه وسائط چرخدار در خيابان متداول شوند، ويژگي‌هاي روستايي خود را از دست دادند. سنگفرش پياده روها به سال 1184م. در پاريس، 1235 در فلورانس و 1310 در لوبك به‌منصه‌ي ظهور رسيد، حال آنكه در اواخر قرن چهارده حتي در لاگلند[164] انگلستان بقدري از اين روش استفاده كردند كه ”هركسي مي‌توانست بر روي آن قدم بزند“ ]منظور نگارنده همانگونه كه از سطور بعدي استنباط مي‌شود تعميم سنگفرش به تمامي سطح شهر مي‌باشد(م.)[. البته تلاش‌هاي اوليه ]در سنگفرش كردن[ فقط به مهمترين خيابان ختم مي‌شد؛ جنبش سنگفرش خيابانها به‌قدري كند گسترش يافت كه به‌عنوان مثال تا سال 1494 م. به لاندشات[165] ايالت باواريا[166] ]در آلمان[ راه نيافت، حال آنكه ديگر ابداعات و اختراعات فني، يعني بر اساس نوشته‌هاي هينه[167]  پنجره‌هاي شيشه اي در قرن سيزدهم در باوارياي جنوبي به‌وسيله‌ي كشاورزان مورد استفاده قرار گرفت. تدارك و مراقبت از سنگفرشها، يكي ديگر از ويژگي‌هاي مديريت شهر قرون وسطايي است: اين امر مباني و پايه‌هاي همكاري عمومي را فراهم ساخت، هر چند سازماندهي فيزيكي آن، اما نه هميشه، بنياني خصوصي داشت. قطعاً اين رابطه در خصوص سنگفرش، روشنايي، و تأمين آب لوله كشي نيز به‌كار بسته مي‌شد. در حدود قرن شانزدهم، دو مورد نخست معمولاً در قيوميت ]دولت[ قرار داشت؛ كه بوسيله مالكين براي ملك خصوصي خود به اجرا گذاشته مي‌شدند . نظافت خيابانها براي مدت طولاني امر خصوصي بود، آئيني كه در سراسر قرن نوزدهم در لندن، ذيل مفهوم نظافت معابر پياده به حيات خود ادامه داد. (هنوز نيز رويه‌ي قرون وسطايي در رابطه با احداث پياده روها و نگهداري آنها به‌كار مي‌رود.) ذيل قانون سنگفرش كه در سال 1431 م. در نورث هامپتون[168] جاري بود، شهرداري اين حق را داشت كه به مالكين خصوصي دستور  دهد كه خيابان همجوار ملك خود را احداث يا تعمير نمايند؛ با اين‌حال هيچ مالكي مجبور به احداث سنگفرشي ]براي اتصال به خيابان مجاور[ بيش از 30 فوت ]معادل 10 متر[  نمي‌شد، به همين قرار سنگفرش بازار و ديگر مكانهاي عمده بر عهده‌ي شهر بود.
با پيچيده تر شدن خدمات فيزيكي شهر، نياز به مقررات تفصيلي ايضاً تعهدات بسيار مال انديشانه و اكيد شهري بسيار گسترش يافت. افزايش جمعيت بتدريج موجب تمركز هر چه بيشتر توجهات سياسي بر ابزار مكانيكي گشت، در نتيجه نهادهايي كه به منافع و احساسات مشترك، به ايدئولوژي مشترك اتكا داشتند، هر چند ناپديد نشدند اما به شكل چشمگيري تحليل رفتند. اين تحولات داراي ارتباط نزديكي با تغييرات پردامنه اي بود كه با رشد فرهنگ فني و سرمايه‌دارانه مشخص مي‌شد. در نهايت، در قرن بيستم فعاليت‌ها و ابزارهاي فيزيكي به مؤلفه‌هاي تعيين كننده و عمدة طرح ]شهر[ تبديل شدند و حيات اجتماعي شهر، همان‌طوري‌كه پيشتر نيز بود، در روزنه‌هاي غيرقابل‌پيش‌بيني كه از گزند گسترش خط آهن و بورس بازي در امان مانده بود، گرفتار آمد. 
10ـ كنترل رشد و گسترش 
شهر قرون وسطايي چگونه رشد كرد؟ اين شهر تا چه حد و گستره‌اي رشد نمود؟  اين پرسش‌ها ما را در مواجهه‌ي با جنبه‌هاي با اهميت شيوه‌ي حكومت و فرهنگ، مضافاً ضرورتهاي فيزيكي حيات قرون وسطايي قرار مي‌دهد.
مادامي‌كه پرچين‌هاي چوبي ساده و ديوارهاي بنّايي براي حفاظت از شهر كفايت مي‌كرد، ديوار مانع واقعي بر سر راه گسترش شهر نبود. به‌لحاظ فني تخريب اين ديوارها و گسترش مرزهاي شهر با پر شدن فضاهاي داخلي امر بسيار ساده‌اي بود. براي مثال، فلورانس حصارهاي مدور خود را براي دومين بار در سال 1172م. گسترش داد و در مدتي نه چندان بيش از يك قرن حصار سوم را بنا كرد كه محدوده‌ي بيشتري را محصور مي‌ساخت. اين عمل، رويه معمول شهرهاي در حال رشد تا قرن شانزدهم را تشكيل مي‌داد. با اينحال شهر قرون وسطايي در گسترده‌ترين شكل خود، در مسافتي بيش از نيم مايل از مركز خود گسترش نيافت. «گستره‌ي تاريخي» ادينبورگ از مركز قلعه تا صومعه‌ي هولي‌رود[169] در حومه امتداد داشت. 
محدوديت‌هاي رشد شهر قرون وسطايي از ماهيت و طبيعت متفاوتي برخوردار بود: محدوديت منابع آب و توليد محلي، محدوديت ناشي از احكام و فرامين شهرداري و مقررات صنفي، كه از امكان كنترل نشدة حومه جلوگيري مي‌كرد: محدوديت‌هاي ناشي از امور حمل و نقل و ارتباطات كه فقط در شهرهاي پيشرفته دورة ما قبل صنعت، نظير ونيز، كه اَبَر راه‌ها را جايگزين راهها نمودند، تا حدي برطرف شده بود. به‌دلايل عملي صرف، محدوديتهاي گسترش افقي به‌سرعت پشت سر گذاشته مي‌شد. در نخستين دورة رشد و توسعة شهري، يعني فاصله‌ي قرن يازده تا قرن چهاردهم، جمعيت اضافي همان‌گونه كه در انگلستان قرن هفدهم عمل مي‌شد به‌واسطة ساختن شهرهاي جديد كه برخي مواقع در نزديكي ]مراكز قديمي[ قرار داشتند و واحدهاي خودكفا و مستقلي به شمار مي‌‌آمدند، اِسكان داده مي‌شدند . شهر قرون وسطايي حصارهايش را برنچيد و به شكل لكه‌هاي نامنظم در حومه گسترش نيافت. 
برخلاف پيش‌داوريهاي متداول، شهرنشيني قرون وسطي از ركود بسيار دور بود. نه تنها هزاران شهر جديد در اعصار اوليه‌ي قرون وسطي بنا شد؛ بلكه شهرهاي قديمي كه به‌لحاظ نزديكي در فشار قرار داشتند يا از موقعيت نامناسبي برخوردار بودند به اراضي ديگري نقل مكان كردند : شهر لوبك براي تسهيل تجارت و دفاع جابجا شد، شهر قديمي ساروم[170] تخليه و شهر ساليسبوري[171] با منابع غني انرژي كه موارد مشابه انگشت شماري از آن را در دورة معاصر در خارج از نواحي غارت شده مي‌توان مشاهد كرد، تولد يافت.  تعيين اينكه طرح ]شهر[ تا چه اندازه اي مي‌تواند كار معمار رسمي شهر باشد دشوار است. اما در اواخر قرون وسطا ساختمانهاي ]مربوط به[ شهرداري به‌وسيلة معماران رسمي طراحي مي‌شدند؛ در همين زمان معمار شهر غالباً در بالاترين مرتبه‌ي حرفه‌ي خود قرار داشت ] كه مي‌توان در اين رابطه[ به الياس هول[172] در آگسبورگ ]اشاره كرد[. رعايت ضوابط و مقررات در احداث ابنيه‌ي خصوصي نيز از طريق نظارت آنان حاصل آمد. 
با اين‌حال رشد جمعيت تحت تأثير طمع كاري بورس بازان قرار نداشت: حتي شهرهاي مستعمره[173] نيز به‌لحاظ رشد جمعيت محدوديت داشتند. الگوي كلي توسعة شهري، از پراكندگي شهرهاي كوچك بر پهنه‌ي مورد نظر تبعيت مي‌نمود: ركلوس[174] بر اين نكته دست يافت كه شهرها و روستاهاي فرانسه را مي‌توان با نظم چشمگيري بر مبناي الگوي رفت و آمد روزانه با پاي پياده ميان آنها به تصوير كشيد. اين الگوي شهري در انطباق با الگوي اقتصادي قرار دارد: ]درآن زمان[ امكانات جابجايي مواد غذايي بي نهايت محدود بود فرانسيس بيكن[175] در هنگام انجام يكي از آزمايشهاي خود براي ذخيره سازي مواد غذايي از سرما جان سپرد – و انرژي جداي آنكه از آسيابهاي بادي يا آبي و يا كشتي‌‌هاي دريانوردي بدست آمده باشد، به طور يكسان توزيع مي‌شد. در حالي‌كه اهميت كليسا ]در محدوده شهر[ و موسسات تابعه‌ي آن تقريباً به مثابه‌ي رابطه‌ي رشد شهر و حصارهايش، به توسعة شهر وابسته بود، ابنيه‌ي مربوطه به آن به‌عنوان هسته‌ي پيوند دهنده‌ي ]عناصر شهري[ عمل مي‌كرد. 
در پشت صحنه تمامي حوادث، واقعيتهاي ساده‌اي نهفته بود. اندازة جمعيت شهر قرون وسطايي از سه يا چهار هزار نفر، كه جمعيت يك شهرستان كاملاً ممتاز در آلمان بود، تا چهل هزار نفر كه جمعيت لندن در قرن چهارده بود و يكصد هزار نفر كه ابتدا به ساكن در پاريس و ونيز مشاهده شد و بسيار غير مترقبه مي‌نمود، در نوسان بود. با حركت به سوي اواخر اين‌دوره، نورنبرگ كه مكان رشد و ترقي بود به‌سال 1450 م . بيست هزار نفر سكنه داشت در حالي‌كه شهر بازل[176] در حدود هشت هزار نفر جمعيت داشت. حتي در خاكهاي خوب نواحي كم‌ارتفاع كه به‌وسيله‌ي پيشرفتهاي فني و صنايع نساجي كه بر مبناي استثمار سرمايه دارانه پشتيباني مي‌شدند، روند جمعيت پذيري بر همين منوال بود:  در سال 1412 م. ويپرس[177]  تنها 1073 نفر سكنه، لوان[178] و بروكسل در ميانه‌ي همان قرن جمعيتي بين 40000 –25000 نفر داشتند. در آلمان، زندگي شهري در 150 شهر بزرگ متمركز مي‌شد كه از آن ميان بزرگترين شهر جمعيتي بيش از 35000 نفر نداشت. تمامي آمار و ارقام كه به قرن متعاقب مرگ سياه[179]، مربوط مي‌شود كه جمعيت برخي از ايالتها را به نصف تقليل داد، واقعي است: اما حتي در صورتي‌كه آمار و ارقام را دو برابرنمائيم، خود شهرها در مقايسه با جمعيت انبوه شهرهاي معاصر، كوچك بودند. تنها در ايتاليا، اين ارقام به سبب نضج اوليه‌ي سرمايه داري مي‌بايست بيشتر بوده باشد. پديده‌ي ازدحام جمعيتي و ساخت و سازهاي بيش از اندازه همچنين گسترش نامحدود حومه تا هنگام تحليلِ قابل توجه ظرفيت احداث شهرهاي جديد، به‌دلايلي كه در فصل بعد به آن خواهيم پرداخت، به منصه‌ي ظهور نرسيده بود. 


11ـ صحنه و درام 
هر فرهنگي درام ويژه‌ي خود را دارد. درام از مجموعه‌ي تمامي امكانات بشري، اعمال و منافع معين، ارزشها و فرآيندهاي مشخصي را  برمي‌گزيند و به آنها معاني خاص مي‌بخشند: جايگاهي را براي آنها تدارك مي‌بينند: آئين‌ها و مراسم عبادي را سازمان مي‌بخشند: از حلقه‌ي واكنشهاي دراماتيك، هزاران عمل روزمره را، كه همچنان به شكل بخشي از جهان ”واقعي“ باقي مي‌مانند و جزء مؤلفه‌هاي اثر گذار در خود درام نيستند كنار مي‌گذارند. صحنه‌اي كه درام بر روي آن، با متبحرترين هنرمندان و پشتيباني كامل يك گروه هنري و صحنه اي كه به شكل ويژه اي طراحي شده به اجراء در مي‌آيد، شهر است: در اينجاست كه درام به نقطة اوج خود مي‌رسد. 
ميان حقايق بنيادين زندگي و درام يك فرهنگ رابطه‌اي به مثابه‌ي حوادث روزانه و روياهاي انسان در حال خواب وجود دارد كه وي بخشهاي معيني از واقعيت را در رابطه با روياها و تعارضات زندگي خود جابجا و بزرگ نمايي مي‌نمايد. زندگي واقعي مواد لازم را براي رؤيا و فرهنگ تدارك مي‌بيند: اما هر دوي اينها به‌واسطة فشارهاي ناشي از ترس، قدرت، مسايل و معضلات روحي كه از پيش وجود داشته ، يا آرزوهايي كه جديداً برانگيخته شده، منحرف مي‌شوند. اشتغالات روزمره و عملي، مطالب بيشتري در رابطه با فرهنگ ارائه مي‌كنند؛  اما تا زماني‌كه آدمي درام اصلي خود را مكان‌يابي ننموده و تجسم نكرده است، ارزشگذاري واقعي صحنه و هنرمندان از سوي شركت كنندگان و تماشاچيان غير ممكن خواهد بود. در برخي از فرهنگها، گل رز صرفاً يك گونه‌ي گياهي است: در فرهنگ ديگر، داراي اهميت بيشتري به‌عنوان نشانه‌ي تمثيلي از احساس مي‌باشد. 
درام اصلي فرهنگ قرون وسطايي چه بود؟ اين درام در كليسا روي مي‌داد، اين درام به گذار شخص گناهكار از يك جهان شر و درد آلود مربوط مي‌شد، كه مي‌تواند به‌واسطة توبه از آنجا به بهشت رهسپار شود، يا در شقاوت و عذاب مطلق جهنم فرو رود. زمين توقفگاه مياني بود، ميخانه‌ي گناه آلود‌ در كنار جاده اي بر سر راه جهان ديگر قرار داشت. اما بر عكس، چيزي كه به اين درام مربوط نمي‌شد كليسا بود، كه به حكم خداوند پديد آمد، و با خود رحمت و زيبايي جاودان را به ارمغان آورد؛ گرچه هنر و موسيقي مي‌توانند موجبات اغواي آدمي و دوري او از حيات برين شوند؛ اين نيز يكي از وجوه بالقوة هنر و موسيقي، و در حقيقت ويژگي ذاتي و عام آن مي‌باشد. زندگي، توالي بخش‌هاي با اهميت در مسير آدمي به بهشت است: ]به همين دليل[ كليسا براي هر لحظه‌ي با اهميت ]از زندگي[ آئين‌هاي مذهبي يا جشن‌هاي خاص خود را دارد. اما بنياد اين درام پرانرژي، دعا و ذكر هميشگي انسان نمازگذار ،در تنهايي و يا در جمع بود، كه با خداي خود گفتگو مي‌كرد واز او به بزرگي ياد مي‌نمود. تنها و تنها، در اين لحظات بود، كه انسان حقيقتاً زندگي مي‌كرد. 
شهر قرون وسطايي هر چه مي‌خواهد باشد، اين شهر متلاطم‌ترين شكل زندگي خود و بالاتر از هر چيز، صحنه اي براي آئين‌ها و مراسم مذهبي بود. درست همان‌طوري‌كه در دورة صنعت، تصورات در اوج خود به ايستگاههاي راه ‌آهن و پل منتهي مي‌شد، در فرهنگ قرون وسطايي، دستاوردهاي عملي در خدمت به يك نماد بزرگ به نقطة اوج رسيد.  انسان، كه چيز اندكي براي خوردن داشت بخشي از همان اندك را براي خواندن دعا و عشاهاي رباني، خريد شمع، و ساختن بنايي بزرگ مي‌بخشيد تا اسطوره‌ها، تمثيلات و علوم ]الهي[ بر محراب و صحن كليسا، پرده و نقاشي‌هاي ديواري آن متبلور شود. در ايام بسيار نادر جشن‌هاي بزرگ ديني، نظير آنهائي‌كه هنري آدامز در ”فرامين و كوه سن ميشل[180] “ شرح داده است ]ساكنان شهر قرون وسطي[  از فقير گرفته تا غني، بطور يكسان سنگهاي زيادي كه براي ساختن كليسا لازم بود، حمل مي‌كردند.  احتمال آن وجود دارد كه گناه اول يعني كبر[181] به بناي چنين ابنيه‌هاي يادماني وارد شود: يوجين‌اونيل[182] ] در توضيح اين امر[ بشكل وافي و كافي در ارائه‌ي چهره ماركوپولو به‌عنوان يك بابيت[183] قرون وسطايي تلاش كرده است؛ در كتاب وي مطالبي فراتر از لاف و گزافهاي اعلاميه‌ي مشهور بورگرهاي فلورانس به هنگام ساختمان كليساي جامع اين شهر به چشم مي‌خورد. با اين‌حال، كبر چندان كم اهميت نبود: ]به‌عبارت دقيق‌تر[ تجمل و هنر، امتيازات كم مايه‌اي نبودند كه آنها را به‌نحوي از انحاء به فرهنگ بيگانگان نسبت داد. دومو[184] در فلورانس ساختمان بزرگي است، در ساخت چنين ابنيه‌هايي است كه توانائي‌هاي معمولي جامعه‌ي قرون وسطايي ظرفيت‌هاي خود را بروز مي‌دهند. 
نه يك دانشجوي كم مايه كه معماري قرون وسطا را از لابه لاي تصاوير بررسي مي‌كند و نه يك مشاهده‌گر سطحي و ظاهربين كه با قرار گرفتن در يك موقعيت در تلاش به تصوير كشيدن محورها و روابط صوري ]اين بناها[ مي‌آيند، هيچ يك در وضعيتي قرار ندارند كه حتي به جنبه‌هاي زيباشناختي صرف اين جايگاه شهري نفوذ كند. زيرا كليد نفوذ به اين شهر در ]كشف راز و رمز[ حركت دسته جمعي قرار دارد، بالاخص در راهپيمائيهاي بزرگ مذهبي كه پس از پيچ و تاب خوردن در خيابانها و ميادين، بالاخره از مقابل كليسا جامع براي اجراي مراسم سر در مي‌آورد. در اينجا ]شهرهاي قرون وسطي[ معماري ايستا وجود ندارد. درست همان‌طوري‌كه يك نفر به اين احجام نزديك و يا از آنها دور مي‌شود، ساختمانها به ناگهان گسترش يافته و ]سپس[ ناپديد مي‌شوند: چند گام مي‌تواند رابطه پس زمينه و پيش زمينه را تغيير دهد، و يا خط ديد را بالا و يا پائين ببرد. سايه‌ي ساختمانها، با سرزندگي نه چندان كمتر از خود ساختمانها، با شيرواني‌هاي بسيار شيبدارشان، با خط بامهاي نوك تيزشان، با سرمناره‌ها و برج‌هايشان، موج برمي داشتند و جاري مي‌شدند، مي‌شكستند و  استحكام مي‌گرفتند، اوج مي‌گرفتند و سقوط مي‌كردند. به‌مثابه يك قطعه‌ي ظريف در مجسمه سازي، سايه نماها به‌لحاظ تنوع، بي پايان بودند: خطوط كناره ساز،‌به همان اندازة روابط سطوح متغير بودند. 
در چارچوب الگوي عمومي قرون وسطايي، تحولات عميقي در زمينة احساس ]و دريافت[ به‌وقوع پيوست. تجارب كاملاً متفاوت زندگي، به‌طور بنيادي متانت گستاخ ابنيه‌هاي بزرگ رمانسك[185]، نظير قلعه‌هاي مستحكم را از انسانگرايي با شكوه كليساهاي با نو[186] جدا ساخت كه جزم ديوار را با بدعت پنجره‌هاي ظريف و پشتبندهاي معلق به مبارزه مي‌طلبيد؛ يا، از زيباشناسي كاملاً جا افتاده و كسل كننده‌ي قرن پانزدهم، كه ابنيه‌ي خود را بدان جهت كه فاقد استقامت، صداقت و شجاعت در بكار گرفتن روح در تار و پود ساخته‌هايشان بودند، جدا ساخت. اما به‌واسطة تمامي اين تحولات، كليسا خود سرزندگي را به‌دست آورد. اين جايگاه، تمامي لحظات متوالي روح را بدون از دست دادن فرم به يكديگر آميخت. برج كليساها چشمان آدمي را تا عرش بالا برد : حجم آنها به شكل سلسله مراتبي، بر تمامي نشانه‌هاي حقير قدرت و ثروت زميني قد برافراشتند: از ميان شيشه‌هاي رنگي پنجره هاي ]كليسا[، نور در تاج طلايي رنگهاي شگرف منفجر مي‌شد. تقريباً از تمامي بخش‌هاي شهر، انگشتان نصيحتگر مخروطي‌هاي كليسا، شمشيرهاي فرشته‌هاي مقرب كه داراي نوك طلايي بودند، مشاهده مي‌شد: و اگر براي لحظه اي ناپديد مي‌شدند به ناگهان جائي كه بامها از يكديگر جدا مي‌شدند به مثابه ضرب آهنگ ترومپت‌ها ظاهر مي‌گشتند. 
خطوط بناهاي فرعي]كليسا[ ضرورتاً با خيز همراه نبود: رديف افقي پنجره‌ها در واحدهاي مسكوني مرسوم بود كه رشته‌هاي خطي پنجره‌ها غالباً بخش‌هاي مربوط به برج كليسا را جدا مي‌ساخت و در انگلستان و ايتاليا بطور يكسان متداول بود. در كاخ دوج[187] ونيز كه ساختمان آن در 1422 م. آغاز شد، احتمالاً هنوز نشانه‌اي از نظم ديوانسالارانه وجود دارد. با اين‌حال چشم همچنان به بالا و پائين در حركت است، اين در حالي است كه منظر بسته فقط مشخصه‌ي برنامه‌ريزي شهري و طراحي قرون وسطي است . چشم در نتيجة منظر بسته، به سمت بالا حركت مي‌كند. بدن از حركت بازداشته مي‌شود، بنابراين موقعيت ناظر عوض مي‌شود و مسير ديگر انتخاب مي‌گردد. يكي در خيابانها به قدم زدن مي‌پردازد، ديگري به تظاهرات صنفي، يا يك راهپيمائي مذهبي مي‌پيوندد، مي‌چرخد و مي‌پيچد تا سرانجام به دروازه‌هاي كليسا مي‌رسد. بيايد راه پيمائي قرون وسطايي را از چشم كسي كه در اواخر اين‌دوره مي‌زيسته است و تصوير گرانبهائي از خود بر جاي گذاشته است، مرور نمائيم. زمان، اوايل قرن شانزده، مكان، آنتورپ[188]، شاهد آلبرخت دورِر [189] است: 
”يكشنبه‌ي پس از عيد عروج[190] حضرت مريم، راهپيمائي بزرگي را از ”كليساي بانوي ما“ در آنتورپ ديدم كه تمامي شهر از هر دسته و پيشه در آن گرد آمده و بسته به موقعيت خود، بهترين لباس را بر تن كرده بودند. تمامي رسته‌ها و صنوف نشان خود را به همراه داشتند كه به‌واسطة آنها شناخته مي‌شدند. و به تناوب، شمعدان بزرگ گرانبها و سه ترومپت بزرگ و قديمي فرانكي[191] كه از جنس نقره بودند، حمل مي‌شد. همچنين تعداد زيادي ني زن و طبل‌زن به سبك آلماني در آنجا وجود داشت. تمامي آلات با صداي بلند نواخته مي‌شدند.
من راهپيمايي را در طول خيابان ديدم، كه مردم به‌رديف، هر كس در فاصله‌اي از همسايه‌ي خود ، ‌درست پشت سر يكديگر به ستون درآمده‌اند. در آنجا، طلاكاران، نقاشان، بنايان، برودري دوزان، مجسمه سازان، نجاران، ملاحان، ماهيگيران، قصابان، دباغان، پارچه بافان، نانوايان، خياطان، زهتابان و در حقيقت انواع صاحبان حِرَف، و بسياري از پيشه‌وران و فروشندگان كه براي امرار معاش كار مي‌كنند، حاضر بودند. به‌دنبال اينان، تفنگداران ،كمانداران و دارندگان كمانهاي پولادي، سواران و سربازان پياده آمدند. سپس محافظان كلانتر ظاهر شدند. ]و از پس آنها[ سربازان كه ملبس به لباسهاي عالي قرمز رنگ بودند. قبل از اينان، وابستگان سلسله مراتب كليسا، و اعضاي برخي از سازمانها ]ي ديني[ به شكلي پارسا نشانه و در خرقه‌هاي متفاوت عبور كردند. 
دسته‌ي بزرگي از بيوه زنان در راهپيمايي شركت كرده بودند. آنها دست در دست يكديگر داشتند و نظم خاصي را رعايت مي‌كردند. آنها از سرتا پا لباس كتاني سفيد برتن داشتند كه براي موقعيت خاص دوخته شده و تماشاي آنها تأسف انگيز بود. من در ميان آنها اشخاص بسيار معتبري را ديدم . آخر از همه اعضاي ”كليساي بانوي ما“ به همراه تمامي روحانيان، علما و خزانه‌دار نشان آمدند. بيست نفر تمثال مريم باكره با حضرت عيسي را كه به پرهزينه ترين روش تزئين شده بود در بزرگداشت حق تعالي حمل مي‌كردند.
در اين راهپيمائي، چيزهاي دلچسب زيادي كه به شكل باشكوهي به راه انداخته شده بودند، به نمايش درآمد، گاري‌ها به موازات نمايشات ماسك[192] به حركت درمي آمد كه بر روي آن كشتي و ديگر چيزها قرار داشت. پشت سر اينها، به ترتيب گروه پيامبران، و صحنه هايي از عهد جديد[193]،‌ نظير عيد تبشير[194]، سه پادشاه قديس، سوار بر پشت شتران و ديگر چهارپايان كمياب قرار داشتند…. راه پيمائي از ابتدا تا انتها، قبل از آن كه از جلوي خانه‌ي من عبور كند بيش از دو ساعت طول مي‌كشيد؛ در اينجا توجه خواننده را به شمار كثير كساني كه در اين راهپيمايي شركت داشتند، جلب مي‌نمايم. نظير كليسا، تماشاچيان هم در مراسم مشاركت داشتند و هم طرف گفتگو بوند: آنها درگير صحنه بودند، آن‌را از درون و نه از بيرون تماشا مي‌كردند: بلكه بهتر آن‌را از درون احساسي مي‌كردند و در عين يگانگي و نه تقليل يافته به هستي‌ها مجزي و نقش منفرد تخصصي عمل مي‌كردند. شهر صحنه‌ي سكانسهاي مجزاي-قرائت دعا، ‌آئين عشاي رباني، نمايش تاريخي، جشن تولد و تعميد، ازدواج يا تدفين-درام بود، و شهروند خود بازيگر به شمار مي‌رفت. به محض آنكه وحدت اين نظم اجتماعي از هم گسيخت ،هر چيزي كه در اطراف آن وجود داشت دچار سردرگمي شد : كليساي بزرگ خود تبديل به يك فرقه شد و شهر به ميدان جنگ فرهنگهاي متعارض و شيوه‌هاي ناهماهنگ زندگي مبدل گشت. 


12ـ چه چيزي شهر قرون وسطي را از صحنه بيرون كرد؟ 
همان‌طور‌كه انگاره‌ي ترقي و تحول مداوم كه بر سراسر قرن نوزدهم سيطره داشت و امروزه ما را با معضل ثبات و تعادل مواجه ساخته است، انگاره‌ي قرون وسطايي حفاظت كه از قرن چهاردهم به بعد سربرآورد، مسئله‌ي چگونگي بروز و ظهور رشد، تحرك و زندگي در جهاني را كه تحت تسلط انگاره‌هاي امنيت و رستگاري است را پيش كشيد.‌ آيا تجهيزات دفاعي را مي‌بايست كنار گذاشت ؟ آيا ديوار شهر را مي‌بايد تخريب كرد؟ و يا اينكه، تمدن ظرفيت آن‌را دارد كه بدون فروپاشي و در برابر نهادي ديگر از راه برسد؟ 
در اينجا فرصت اندكي براي بحث پيرامون نتايج حاصله ]از تحولات[ وجود دارد. پس از قرن شانزدهم، شهر قرون وسطايي به يك پوسته تقليل يافت؛ هر چه پوسته بهتر حفظ مي‌شد حيات از ميان آن رخت برمي‌بست. زمان خلاقيت ]شهر قرون وسطي[ طي شده بود. اين ]داستان[، سرگذشت ]شهرهاي[ كاركازونه[195]، بورگز[196]، چيپينگ كامدن[197] و برانشويك[198] است. جائي‌كه پوسته و شكل بيروني به‌سرعت زير فشار جمعيت و عمليات جديد شركتهاي اقتصادي تغيير يافت و روح دروني نيز دگرگون شد در اولين سري از اين شهرها، جسم و اندام شهر، شكل خود را حفظ كرد. زيرا جريانات جديد زندگي به جاهاي ديگر رانده شدند. با اين‌حال شكل قديمي، حيات جديد را برنمي‌تاباند: در نتيجه شهر به موزه اي از گذشته و ساكنانش تبديل شد، گرچه موزه داران ]ساكنان شهر[ مشاركت بسيار محدودي در فرهنگ جديد بر عهده داشتند. اين نقاط يا بركه‌هاي زندگي قرون وسطايي برخي مواقع خشكيدند، برخي مواقع در مرحلةاي از اضمحلال قرار گرفتند، و هنوز نيز به‌طور پراكنده در اروپا قابل مشاهده هستند.
اقتصاد حمايتي شهر قرون وسطايي، صرفاً به‌واسطة وجود يك واقعيت، يعني تسلط شهر بر حومة غير متمدن و زندگي ناامن آن تداوم يافت. صنعت به جهت امتيازات زيادي كه از طريق آموزش انسانها در جهت تلاش اقتصادي منظم و تعليم انواع مهارت به‌واسطة رقابت و سود بدست مي‌آورد براي مدت‌هاي مديد شيفته‌ي دستمزدهاي پائين حومه يا استانداردهاي پائين و تجهيزات حقير فني پيشه‌وران روستايي نشد. محدوديت‌هاي شهري براي اقدامات  جسورانه بسيار شاق بود اما تحمل آنها سهلتر از موانع فئودالي بود، و از آنجائيكه محدوديت‌هاي شهري بر موافقت منطقي جمع تكيه داشت، مكرراً دچار تغيير و تحول نمي‌شد. حتي اشرافيت نيز همين امتيازات شهري را دريافته بود: حداقل در شهر، زندگي و كالاهاي زندي از چاشني تنوع برخوردار بودند.
در حدود قرن شانزده، تفاوت ميان شهر و روستا، به‌لحاظ سياسي تقريباً تحليل رفته بود. بهبود وسائط حمل و نقل آبي، فاصله ميان شهر و حومه را كاهش داد؛ و سپس تعهدات فئودالي را در بسياري از مناطق به پرداختهاي پولي تبديل كرد، مردم مي‌توانستند در حومه اسكان يابند و يا مكرراً به آن رفت و آمد نمايد بدون اينكه در وضعيت سرف يا رعيت قرار گيرند. يكي از قرائن ايجاد موازنه ]ميان شهر وروستا[ در شمار گفتگوهايي است كه در قرن شانزدهم دربارة ارزيابي امتيازات ايندو محيط به رشته‌ي تحرير درآمده، مي‌باشد: اين‌دو شيوه‌ي زندگي به اندازة كافي نزديك يكديگر بودند كه مورد مقايسه قرار گيرند. 
مشابهت و مماثلت ميان شهر وروستا با استقرار تدريجي امنيت در حومه، با نضح حكومتهاي مركزي با دولتهاي جديد تثبيت شد. هنگامي‌كه اشراف در حال جنگ، شاهان را از تخت به زير كشيدند، صنعت توانست خارج از مناطق تحت كنترل سازمانهاي شهري رونق پيدا كند: صنعت تحت حمايت اسطوره‌ي نمادين قانون، مي‌توانست آن‌سوي قلمروي هر حكومت شهري قديمي در يك روستايي كه هنوز ] از قيود فئودالي[ آزاد نشده بود، گسترش يابد. بازرگانان با سرماية كافي براي خريد مواد خام و وسايل توليد–براي مثال ماشين نساجي-مي‌توانستند كارگاه خود را در حومه بنا نهند و بجاي پرداخت مزدهاي شهري، با فرار از قوانين كار صنوف، حداقل دستمزدها را زير استانداردهاي زندگي شهري پرداخته، و نقشي شيطاني را در مواجهه با بازار قانونمند بر عهده بگيرند. تحت اين شرايط، طبقه كارگر در شكل نطفه اي خود متولد شد. 
مضافاً با نزديك شدن به اواخر دورة قرون وسطي، صنايع معدن و شيشه، نقش بسيار گسترده تري را در مقايسه با آغاز اين دوران بازي كردند. اين صنايع بنابر ماهيت خود، معمولاً خارج از محدوده‌هاي سكونتگاه‌هاي اوليه قرار گرفتند؛ و از همان ابتدا غالب ويژگي‌هاي صنايع سرمايه داري متأخر را به همان دلايلي كه بعداً تعيين كننده بودند، به خود گرفتند: ماشين توليد گرانتر از آن بود كه توسط يك نفر خريداري شده و توسط يك خانوار به كار گرفته شود؛ شيوه‌ي توليد نيازمند سازماندهي نيروي كار استيجاري گروههايي بود كه معمولاً به‌عنوان كارگران مزدبگير به‌كار گرفته مي‌شدند و بين فصل توليد و لحظه اي كه نهايتاً محصولات به فروش مي‌رفت به استخدام صاحبان سرمايه درمي‌آمدند، از طرف ديگر بخش عمده اي از جامعه‌ي صنعتي وسايل معاش خود را خارج از قلمروهاي شهري متحد بدست مي‌آورند: اگر چه صنايع، موجب نضج سكونتگاه‌هاي شهري شدند، با اين‌حال همچنان به‌عنوان رقباي مراكز تحت حمايت صنوف باقي ماندند. 
انحصارهاي قديمي به‌واسطة اقدام مشترك بورگرها ]شهروندان آزاد[ در راستاي منافع شهر پا به عرصه گذاشتند. از قرن شانزده به بعد، اتحاديه‌هاي كه در فرانسه و انگلستان شكل گرفتند، ديگر اتحاديه شهري نبودند بلكه اتحاديه‌هاي تجاري به شمار مي‌رفتند: اين اتحاديه‌ها در راستاي منافع افراد ممتاز كه تجارت را كنترل مي‌كردند جداي از پراكندگي آنها، عمل نمودند.  براي انحصارهاي توليدي، تماميت كشور به منزله‌ي يك ايالت بود، و بانيان آنها مثلاً سر ريچارد مانسول[199]، توليد كننده‌ي شيشه در انگلستان، يا از نجبا بودند و يا به‌سرعت در اين طبقه جذب شده بودند. صنايع بزرگ، بانكهاي سرمايه گذار، و تجارت عمده بر پايه‌ي يك شهرهاي منفرد شكل نگرفته بودند. حتي در محدوده‌ي شهرهاي متحد، ابتدا در ايتاليا و سپس در ساير نقاط قبل از تهاجم گروههاي قدرتمند مالي كه غالباً تمامي كاركردهاي حكومت شهري را به‌واسطة توانايي استخدام مزدوران غصب كردند، صنوف و شركت‌هاي قديمي منحل شدند. 
گسترش روزافزون تجارت بين الملي از قرن پانزدهم به بعد از ضعف ذاتي صنوف پيشه وري و شهر محصور بهره مند شد. ضعف اوليه‌ي اين‌دو در وهله‌ي نخست آن بود كه هر دو صرفاً بر پايه‌هاي محلي اتكا داشتند: براي اعمال كنترل انحصارگرايانه در حصار شهرها، سلطه بر قلمرو خارج از ديوار امري اساسي بود، و  اين به مفهوم هماهنگي با حومه، مضافاً اتحاديه‌ي فئودالي شهرها بود. هر چند وقت يكبار، صنوف يك شهر به صنوف شهرهاي ديگري ياري مي‌رساندند، در اين‌مورد مي‌توان به حمايت صنوف همسايه‌ي كولمار[200] از اعتصاب دهساله‌ي صنف نانوايان اين شهر اشاره كرد. اما در كل، صنوف فقط قادر به اعمال حاكميت خود عملاً در چارچوب حصار شهر بودد. بلافاصله پس از آنكه راهها و جاده‌هاي سفر گشوده شد و حومه ايمن گشت، شهرها بدون كمك ماندند. 
صنف، به‌عنوان سازمان پيشه وري داراي يك ضعف عمده بود و آن اينكه قادر به مواجهه با وضعيت جديدي كه در صنعت گسترش مي‌يافت-درست به همان ناتواني اتحاديه‌هاي صنفي فدراسيون كار آمريكا در سازماندهي صنعت توليد ماشين-نبود. مجادلات مربوط به قلمرو حقوقي در ميان اتحاديه‌ها بالا گرفت: اين امر نيروي آنها را تقسيم كرد و باعث شد كه به‌جاي مبارزه با بازرگانان بزرگ كه قدرتمند تر شده و به استثمار هر چه بيشتر مالكان كوچك و طبقه كارگر متمايل بودند با يكديگر به مبارزه بپردازند. با انحصاري شدن هر چه بيشتر صنوف، محروم شدگان ]از انحصار[ به صنايع حمايت نشده روي آوردند . به‌علاوه، انواع جديد كارگران غير ماهر،مثل كارگران بار انداز، كارگران بندر، دريانوردان كه وزن و اهميت روزافزوني نيز در صنعت موجود داشتند در حيطه‌ي سازمان صنفي قرار نگرفتند. اين طبقه‌ي در حال رشد به تحت فشار گذاشتن استانداردهاي زندگي كمك كردند و ذخيره نيروي كار فصلي را به‌وجود آوردند كه صنعت مبتني بر سرمايه شكل سازماني خود را بر اساس آن قالب‌بندي كرد. 
مسئله ديگر در اين خصوص گسترش مبارزه‌ي طبقاتي بود. نظام قرون وسطايي مبتني بر سلسله مراتب اجتماعي البته مفهومي از برابري اقتصادي را نمي‌شناخت:‌ در آن نظام، شكاف عميقي ميان غني و فقير، ثروتمند و گدا وجود داشت. اما در دورة متقدم آن، يعني زماني‌كه زمين به شكل نسبتاً مساوي تقسيم شده بود و وسايل توليد عمدتاً در مالكيت فردي بود، تحرك پيله ور ماهر تا حدودي از قرباني شدن وي جلوگيري مي‌كرد. در آن‌روزها فاصله‌ي اندكي ميان اقشار فرادست و فرودست وجود داشت: آنها داراي يك شهر مشترك، فرهنگ مشترك و سرنوشت مذهبي مشترك بودند. 
در صنعت نساجي فلاندرز و ايتالياي شمالي، شكاف و رخنه‌ي مشخص ميان كارگران و مالكان خيلي زود يعني در قرن سيزده ظاهر شد: چرخ‌هاي ريسندگي و بافندگي جديد تأثيري را از خود بر جاي گذاشتند كه قابل مقايسه با ماشين نخ ريسي و بافندگي بخار پنج قرن بعد بود. در كلن ]آلمان[ بافندگان موقتاً در براندازي اشراف طي سالهاي 71-1370 موفق شدند. اما زمان بر عليه صنوف بود و پيروزي آنها مختصر جلوه كرد. در حالي‌كه صنوف در چارچوب محلي عمل مي‌كردند مخالفينشان از طريق ازدواج‌هاي فاميلي، اتحادها و قراردادهاي بين‌المللي در گستره‌ي اروپا با يكديگر متحد شدند. از اين‌رو، طبقات حاكم توانستند انواع فشارها و نيروها را كه بر يك نقطه وارد مي‌شد تحمل نمايند.
جداي از ضعف صنوف، نقص سياست شهري قرون وسطايي اين بود كه هرگز قادر نشد ناحيه‌ي وسيعي از حومه-بجز مناطق معيني از ايتاليا-را به كنترل خود درآورد.  به‌لحاظ زيست شناختي، شهر و حومه يك واحد يگانه بشمار مي‌روند؛ اگر قرار باشد يكي از اين دو بدون ديگري به حيات خود ادامه دهد اين حومه و كشاورز خواهد بود نه شهر و ساكنان آن.  پيروزيهاي هنري و ابداعات، شهر را به‌طور مضاعف از همسايگان روستايي خود بيزار ساخت؛ شهرنشينان، حومه نشينان را به چشم وابسته، يا بلكه بدتر يك بيگانه مي‌ديدند. شهرها تلاش كردند مسئله‌ي اتحاديه مشترك را با راندن روستاهاي همسايه به وضعيت انقياد، حل و فصل نمايند. در ايتاليا، شهرها منكر حقوق شهروندي روستائيان شدند ؛ و در آلمان باميلوشت[201] آنان را وادار به تأمين مواد غذايي و لوازم صنعتي كرد. صنوف به‌عوض خلق متحديني در حومه كه مي‌توانستند در پايگاه قدرت فئودالي به اعتصابات ياري رسانند، ديوار سياه دشمني را به‌وجود آوردند. 
گرچه قدرت اشرافيت فئودالي و سلسله‌هاي سلطنتي به چالش كشيده شده اما در هيچ دوره‌ا‌ي به‌واسطة اتحاد شهرهاي اروپايي با موفقيت سرنگون نشد. هنگامي‌كه شهرها به‌منظور كاهش بارهاي تحميلي اشراف و روحانيون با پادشاهان متحد مي‌شدند فقط در جابجايي يك مستبد محلي با يك حاكم مستبدتر موفق مي‌شدند و به‌زودي آنها خود را در وضعيت رعاياي دولتي كه خود به خلق آنها كمك كرده بودند، مي‌يافتند. معضل اساسي اين بود كه واحد سياسي، واحد اقتصادي و واحد مذهبي در يك ارتباط متقارن ]با يكديگر[ قرار نداشتند و در هيچ چارچوب مشتركي به استثناي دولت سلطنتي، گردهم نمي‌آمدند. قدرت، امتياز، رسومات قديمي، نقشه‌ي سياسي اروپا را به يك روانداز پشمي از قلمروهاي متعارض، حمايت‌ها و وفاداري‌هاي ناهمخوان و خاص‌گرايي‌هاي بي‌معنا مبدل ساخته بود. 
تلاشهاي مختلفي در اتحاديه، ميان شهرهاي مرتبط صورت مي‌گرفت. علاوه بر اتحاد متهورانه و نسبتاً بادوام شهرهاي هنسا[202]، اتحاديه شهرهاي سابي[203] در سال 1376 م . و اتحاديه رانيس[204] در 1381 وجود داشت. حال آنكه از انگلستان داراي اتحاديه بنادر سينك[205] بود. در ايتاليا طي قرن چهاردهم لومباردي[206]، رومانا،[207] توسكاني[208]، امبريا[209] و مارچر[210]  ميان 80 دولت-شهر تقسيم مي‌شدند. يا همانطوريكه توين بي[211] مي‌نويسد در سال 1300 بعد از ميلاد در نيمي از ايتاليا دولت‌هاي خود گردان بيش از دول موجود در جهان به سال 1933 بود. اتحادهايي كه طي دو قرن بعدي صورت گرفت شهرهاي خودگردان ايتاليا را به ده واحد سياسي تقليل داد: اما اين تحول با از دست رفتن آزادي، خودمختاري و قدرت همراه بود.
در سوئيس و هلند، مسئله يكپارچگي فدرالي حومه‌ها و شهرهاي متحد بدون تحليل بردن انسجام سياسي واحد شهري حل و فصل شد؛ در شهرهاي سوئيس و آلمان است كه مي‌بايد به‌دنبال مثالهاي موفقيت‌آميز در گذار از نظم قرون وسطايي به دورة معاصر گشت . نيل به وحدت در سوئيس بدون غلتيدن دردامن ديكتاتوري يا انقياد به اشكال اختياري قدرت متمركز نشان داد كه اين پيروزي به‌لحاظ فني امكانپذير است: وجود سه گروه زباني در سوئيس، و موانع كوهستاني در مقابل مبادلات و حمل و نقل بيانگر آن است كه موانع بسياري در برابر وحدت آن در مقايسه با مناطق مختلف اروپا وجود داشت و اين بدان معناست كه وحدت گسترده در پهنه‌ي اروپا به‌لحاظ انساني، عملي بوده است. شاهد مدعا بسيار موثق مي‌باشد، اما اين الگو همه گير نشد : زندگي واقعي در ديگر مناطق جريان متفاوت سياسي را در پيش گرفتند.
وحدت منطقه‌اي، صلح داخلي و آزادي جابجايي و حركت، شرايط بسيار ضرور نظام صنعتي سرمايه داري بود. قدرت متمركز در دولت‌هايي نظير انگلستان و فرانسه با غمض عين در مورد جوامع و انجمن‌هاي پنهان شهري توسعه يافت. زيرا منافع چشمگيري از استقرار صلح شاهانه، عدالت شاهانه و حمايت شاهانه كه سفر در بزرگراههاي شاهي را ايمن ساخت ،]به دربار[ جاري مي‌شد. شرايط از نقطه نظر تجاري، حمل و نقل و سفر، به‌طور واقعي پس از قرن دوازدهم بدتر شده بود. در اواخر قرن دوازده، براي مثال بر روي راين، 19 ايستگاه عوارضي وجود داشت : در قرن سيزده، بيست و پنج  ايستگاه جديد، و در قرن چهاردهم بيست ايستگاه ديگر برآن اضافه شد: يعني در اواخر قرون وسطا قريب شصت ايستگاه عوارضي بر روي راين فعال بودند: و اين به معني يك توقفگاه با عوارض تحملي در هر شش مايل بود.
عوارض جاده‌اي، عوارض پل، عوارض رودخانه اي و عوارض شهري، اين تحميلات با طولاني شدن مسيرهاي تجاري و جريان مداوم كالاها مضاعف مي‌شد و براي بازارهاي ثابت اقتصادي بسيار بااهميت بود. بعلاوه، فقدان نظام يكنواخت ضرب سكه، كه با سياستهاي مشكوك تورمي اين يا آن حاكم يا شهر همراهي مي‌شد، معضل ديگري را بر سر راه تجارت بوجود مي‌آورد. علاوه بر قلمروهايي كه در بالا به آن اشاره شد، شهرهاي اروپا بسيار منزوي، واجد ديد محدود و در رابطه با امتيازهاي خاص خود در حل مسايل بطور معمول بسيار محافظه كار بودند. هماهنگي خارجي ]با ديگر شهرهاي اتحاديه[، كه به‌وسيله‌ي نيروي نظامي دولت تقويت مي‌شد، زماني پا به عرصه‌ي وجود گذاشت كه در اجراي آن‌ها از روشهاي متكي بر همكاري طفره مي‌رفتند و يا استفاده از آن به‌قدري ناقص و با اكراه همراه بود كه ]در نهايت[ به شكست منجر مي‌شد . خودگرداني بي مورد كه به ورشكستگي منتهي مي‌شد غالباً فرصت دخالت حكومت مركزي و تنظيم امور را به قيمت قرباني كردن آزادي‌هاي شهري، براي نمونه فرانسه، فراهم ساخت. 
ما، يعني كساني كه جهان را با حماقتي يكسان تحليل مي‌كنيم و اين امروزه نه تنها اروپا كه كل سياره‌ي زمين را شامل مي‌شود قادر هستيم بدون هر گونه مفهوم تمسخرآميز از سيطره، اين بن بست فاجعه آميز را دريابيم؟ انجمنهاي قرون وسطايي، در پي حل و فصل مسايل در محدوده‌ي حصار شهر بودند كه مي‌توانست با تخريب ديوارها و تمركز عامدانه‌ي حاكميت و نظارت در يك واحد گسترده تر رفع و رجوع شود. تمامي جوانب زندگي اروپائي مستلزم همين تجديد نظر بود:  اين تجديد نظر به سادگي سئوالي، نظير آنچه كه دانته فكر مي‌كرد انتصاب يك پاپ و يا امپراطور در رأس هرم قلمرو دنيايي نبود. شهر قرون وسطايي، به‌عنوان طلايه دار بسياري از سازمانهاي سياسي دولت ملي عدم امكان نيل به اين وضعيت را از طريق تعديل‌هاي محلي صرف اثبات نمود.  دولت‌هاي جزيره اي شكل امروز، به همان دلايل در ورطه‌ي آشوب درمي غلتند، زيرا هنوز همان شيوه‌هاي خود محور را تعقيب كرده و نوعي استقلال اقتصادي موهوم را پي مي‌گيرند. 
تنها يك نهاد، احتمالاً قادر به فرارفتن از اين انديشة محدود و تلاشهاي انحصارگرايانه‌ي بيهوده بود: كليساي واحد جهاني. اما افول روند جهاني شدن كليسا، خود يك مرحلةاز اين بيماري بود كه فرهنگ قرون وسطايي را تحليل مي‌برد: ]اين به‌نوبه‌ي خود[ نشانه‌ي ديگري از سازمان اجتماعي جديد سرمايه داري به‌شمار مي‌رفت كه نيروي معنوي، علوم طبيعي، نظم جديدي براي انسان متعهد، ماجراجويان تجاري و ديوانسالاران، سلسله مراتب جديدي از ارزش خلق مي‌كرد كه بر سلطه و ارجحيت جهان محسوس و كالاهاي مادي تكيه داشت. از قرن سيزده به بعد، گر چه  كليسا حاكميت معنوي خود را كه از مايملك دنيايي كسب كرده بود بلافاصله از دست نداد ]با اين‌حال[ اين يكي از مطمئن ترين راههاي تحليل حاكميت معنوي اش بود. فقرا از روحانيون ثروتمند متنفر بودند: در دفترخانه‌هاي تجاري خطابه‌ها و وعظ‌هاي بيشتري در رابطه با ترك دنيا در مقايسه با صومعه‌ها مشاهده مي‌شد.
يا كليسا به‌لحاظ اقتصادي بي‌طرف باقي مانده و كليسا توانسته بود نيروهاي ]مختلف[ را به شهر متصل نمايد و چارچوبي را براي اتحادشان فراهم سازد. با آنكه آئين‌هاي دومينيكن[212] و فرانسيسكن[213] در قرن نوزده نضج يافته و به‌سرعت راه خود را باز كرده، در شهرها به ساخت و ساز پرداخته و موعظه مي‌كردند اما كليسا همچنان در قالب فئودالي گذشته باقي ماند. وقتي كليسا از اين قالب فراتر رفت مي‌بايست در مقابل تمامي نيروها و بسياري از شيوه‌هاي زندگي كه آموزه‌هايش آنها را محكوم مي‌كرد سر تعظيم فرود مي‌آورد. در حدود قرن شانزده، حاكميت كليسا بشدت از درون تحليل رفت. فساد و تباهي، بوي گندي بود كه دائماً در رم استشمام مي‌شد و تمامي دعاهاي كليسا و تساهل و آزادي بوسيله هاكوب فوگر يكي از بزرگترين بانكداران زمان به شكل سهامي اجاره داده مي‌شد.
اگر منشور ديني بين الملل قادر به حفظ نظام قرون وسطايي از طريق باسازي دروني نبود، ]به فرض ارجح[ پروتستانيسم[214] كه بر پايه‌هاي ملي اتكا داشت و كليسائي با پشتوانه‌ي دولتي به‌راه انداخته بود از توانايي نسبتاً  كمتري در ارضاي نيازهاي شهري برخوردار بود. آموزه‌ي پروتستان در رابطه با برائت، از طريق عقيده و ايمان مذهبي و همچنين آموزه‌ي انتخاب ربوبي، با  اعتبار مالي و نضج مفهوم جاودانگي  اشرافيت شهري، يعني انتخاب علني و آشكار، و دستكاري ارزشهاي معنوي هماهنگي داشت. با تقويت پروتستانيسم مفهوم وفاداري قديمي در شهر تضعيف شد: شكاف در موضوعات ايمان و عقيده‌ي مذهبي نيروي فروپاشي اقتصادي را افزايش داد و امكانات خلق جبهه‌ي متحد را تخريب كرد. اعتبار كليساي جهاني انكار شد؛ واقعيت جمع نفي شد ؛ فقط فرد همچنان كه در عرش بر روي زمين همه كاره بود : ] و اين چيزي نبود جز[ نام‌گرايي يا ذره‌گرايي اجتماعي. اين شكست كامل و ناگهاني در سطور سحرآميز روبرت كرولي[215] در قرن شانزدهم چنين به تصوير كشيده شده است: 
و شهر 
نه در عمل كه در لفظ، 
مشتي انسان
كه در پي روزي اند.
زيرا مقامات، و همه 
در پي روزي خويشند 
اما براي ثروت عموم 
هيچكس تحمل زحمت نمي‌كند. 
آن را جهنمي آشفته مي‌نامم 
جائي‌كه هر كس براي خود است 
و نه كس براي همه. 
آنچه لانگلند[216] در قرن چهاردهم در نطق آتشين و بلند خويش دربارة حيله و هرزگي ليدي ميد[217] پيش بيني كرده است بالاخره طي دو قرن تمامي جوامع اروپايي را درنورديد. شهر تقريباً از اينكه دستگاه مشتركي براي خير عموم باشد بازمانده بود؛ و نه حاكميت محلي اتحاديه‌هاي شهري و نه حاكميت جهاني كليسا، براي هدايت نيروهاي جديدي كه راه خود را در سراسر تمدن اروپا باز مي‌كردند در راستاي حفظ منافع عموم كفايت نمي‌كرد.
هنوز هم مي‌توان دربارة شهر قرون وسطا داد سخن داد. پايه‌هاي اقتصادي و اجتماعي آن از هم گسيخته، و الگوي اندامواره‌ي زندگي آن در هم شكسته بود و به‌تدريج، فرم شهري آن رو به زوال مي‌رفت. و حتي در جاهائي‌كه اين فرم پا برجامانده بود، ديوارهايش پوسته اي توخالي بودند و نهادهاي مرجع نيز پوسته اي بيش نبودند . شهر قرون وسطايي، نظير صدايي كه از نزديك كردن صدف دريايي بگوش مي‌رسد، غريو سكون مبهمي از زندگي قديمي بود كه با ايماني شگرف و هدفي پرهيبت در درون حصارهايش به حيات خود ادامه مي‌داد.
________________
فصل دوم 
دربار، ميدان رژه و پايتخت 


1: بقاياي قرون وسطي 
نهادهاي انساني به مثابه جانداران نمي‌ميرند. عناصري از فرهنگ كه مدت زمان طولاني پس از نابودي جوامعي كه ابتدا آنها را به‌وجود ‌آورده بودند به حيات خود ادامه مي‌دهند، حيات اين عناصر حتي هنگامي كه پاسخ منطقي يك موقعيت  يا بيان يك نياز نيز نباشد، مي‌تواند مدت مديدي استمرار داشته باشد. فرهنگ دورة قرون وسطايي در همه جا به چشم مي‌خورد . برخي از نهادهاي ]قرون وسطايي[ خودشان را با شرايط زمان انطباق دادند: رهبانيت، حيات جديدي را در سازمانهاي نظامي يسوعيان ]انجمن عيسي (ع)[ پيدا كرد: در حاليكه ديگر نهادها، نظيردانشگاه به خواب زمستاني فرو رفتند. 
در حومه هيچ‌گونه تداخل واقعي ميان بناهاي گوتيگ و گوتيك جديد وجود نداشت . دست اندركاران محلي ساخت و ساز در انگلستان، شيوه‌هاي سنتي ساخت و ساز را به قرن هيجدهم انتقال دادند، شيوه هائي كه فرهيختگان غافل از زندگي خارج از حلقه‌ي خود، نظير سرهوراس والپيت[218] به احياي اين سنن به‌عنوان تزئين و سرگرمي مشغول بودند. حتي در جهان جديد قوانين قرون وسطايي بازار همچنان در شهرها پا بر جا باقي مي‌ماندند. 
برج تام[219] ساخته‌ي ورن[220] در آكسفورد بر اساس كدام يك از دو سبك، گوتيك يا گوتيك جديد بنا شده است؟ براي هر دو سبك مي‌توان دلايل قابل قبولي در اين بناها يافت. 
بخش عمده‌اي از ساختمانهاي جديد قرن هفدهم، بالاخص تمامي ساختمانهاي دورة رنسانس پيش از قرن هفدهم در كنار خيابان‌هاي قرون وسطايي، درون حصار شهرهاي قرون وسطاي، به‌وسيلة پيشه‌وران و صنوفي كه سازمان قرون وسطايي داشتند احداث شدند . كليساهايي نظير كليساي اوراتويرو[221] در پاريس، اشكال ساختماني قرون وسطايي را با ستونهاي دورة رنسانس و پشتبندهاي ”گوتيك“ در هم مي‌آميزد : معادل سنگي اين كليسا درآميزه اي كه فرانسوا رابله[222] از صومعه‌ي قرون وسطايي و خانه‌ي ييلاقي جديد در توصيف دير تلما[223] ارائه مي‌دهد، نهفته است. اين‌دو نمادهاي بسيار مهمي به‌شمار مي‌آيند. هيچ واژه‌ي حاضر و آماده اي، حتي نظير ”رنسانس“، ”باروك“ يا ”گوتيك جديد“ نمي‌تواند تمامي جلوه‌ها و تحولات شكلي را كه بيانگر ايندورة انتقالي مي‌باشد نشان دهد. حتي نمي‌توان دو شهر را يافت كه تركيب همساني از مشخصات معماري از خود بروز دهند. 
درواقع تعداد  انگشت شماري از افراد را درهر دوره مي‌توان يافت كه فرزندان واقعي عصر خود مي‌باشند. توده‌هاي مردم فقط به شكل بطئي به جرياناتي كه طبقات حاكمه و نخبه گان را درمي نوردد، عكس‌العمل نشان مي‌دهند؛ گرچه اين امر امروزه نيز عمدتاً پيش از آنكه آموزش عمومي آهنگ ارتباطات را سرعت بخشيده باشد، صدق مي‌كرد. آنچه كه مورخين را به مشخص ساختن جريانات  اصلي يك دوره اغوا مي‌كند، كاملاً نشان‌دهنده‌ي ديدگاه و چارچوب مرجع آنها دربارة واقعيات عيني است . مثلاً در رابطه با تبيين و توضيح، آدمي ممكن است براي جامعه شناسي، مجموعه اصلاحات همبستگي را با طبقه بندي مندل[224] از خصوصيات زيستي ژن غالب يا نهفته اقتباس نمايد؛  و شخص ديگري مي‌تواند ضرورتاً از دو طبقه بندي مفيد ديگر يعني بقاء يا جهش، بهره‌برداري نمايد. كليسا در روم قبل از امپراطور كنستانتين يك جهش بود: در شهر كمتر كسي از وجود آن باخبر بود: زندگي در سرداب كليسا و گورستانهاي دخمه‌اي در بيرون شهر، حتي حضور فيزيكي كليسا را پنهان مي‌كرد. در شهر قرون وسطايي كليسا عنصر غالب بود: هيچ بخشي از زندگي نمي‌توانست در ثبت وجود و تأثير آن كوتاهي نمايد. در مراكز بزرگ قرن هفدهم، كليسا يك ژن نهفته بود؛ كه هنوز حضور خود را تحميل مي‌كرد، اما ديگر يك نيروي اجتماعي پويا و متحد كننده‌نبود. در كلان‌شهرهاي امروزين، كليسا يك بازمانده به‌شمار مي‌رود: قدرت كليسا بر شمار ]مؤمنان[، ثروت و سازمانهاي دنيوي اتكا دارد و ديگر توانايي تأثيرگذاري بر فعاليتهاي روزمره آدمي را از كف داده است: كليسا ادعاي زيادي دارد اما به جز ‌تكرار و تقليد، كمك چنداني به زندگي معنوي پرانرژي شهر نمي‌كند. 
چه چيزهايي عناصر ”شاخص“ يك  دوره به حساب مي‌آيند؟ ژن‌هاي غالب و نهفته به يك دوره تمايز مي‌بخشند  زيرا آنها ميراث پربار گذشته را انتقال مي‌دهند و بر نيروهاي موفقيت آميز آينده متمركز مي‌شوند. با اين‌حال آثار بر جاي مانده، بخش وسيعي از صحنه‌ي در معرض ديد را بيشتر از ژن‌هاي غالب و پنهان اشغال مي‌نمايند: بقايا و بازمانده ها، عناصر جديد را تعديل مي‌كنند و برخي مواقع حضورشان را به تأخير انداخته، و در پاره اي موارد با تسليم خود به فرايند بازسازي، جان تازه اي مي‌گيرند. بازمانده‌هاي دورة باستان، مذاهب قبل از كليسا، اعتقاد به تغيير و تحول جادويي، اعتقاد به سحر و افسون، هنوز در لايه‌هاي مختلف ذهن مدرن به حيات خويش ادامه مي‌دهند و در مقابل عمل ميكرب زدايي علوم اثباتي ايمن مي‌شوند: در واقع آنها تمهيدات خودكار در مقابل استمرار كوته بينانه‌ي در ميراث اجتماعي بشمار مي‌روند. آيا بواسطة خواندن كتب جادويي خواب، نظير آرتميدوروس دالديانوس[225] نبود كه دكتر زيگموند فرويد[226] تا حدودي اكتشافات روانشناختي عميق را دربارة كاركرد رويا را به انجام رساند؟ همچنان در مورد جهش‌هاي جديد كه غالباً منفرد و ضعيف بوده كه براي موجوديت صرف مبارزه مي‌كنند، آن ژن‌ها مي‌توانند منشأ آثار، هر چند اندك، در زمان معاصر باشند: تأثير آنها مي‌تواند به همان محدوديت ]تأثير[ پرسپكتيو حيرت‌آور فني و ابتكار خلاقانه‌ي لئوناردو داوينچي در قرن پانزدهم باشد، تصور كنيد اين پديده با ظهور در محيط مساعد اوايل قرن نوزدهم چندين برابر موثرتر مي‌شد. 
بين قرون پانزده و هيجده مجموعه‌ي جديدي از ويژگي‌هاي فرهنگي در اروپا شكل گرفت. در نتيجه، شكل و محتواي زندگي شهري دگرگون شد.]در اين فاصله[ الگوي جديدي از زندگي، از اقتصاد جديد يعني سرمايه داري سوداگر؛ چارچوب جديد سياسي ناشي از ديكتاتوري متمركز حكومت اقليت كه معمولاً در دولت ملي متمركز مي‌شد؛ و شكل جديد ايدئولوژي حاصل از مكانيزم، كه مباني آن ابتدا به ساكن در صومعه‌ها و ارتش پايه گذاري شده بود، نضج گرفت. با اين‌حال تمامي اين تحولات تا قرن هفدهم شكلي گذرا و پراكنده داشتند : آنها فقط به يك اقليت محدود بوده و در بخشهاي كوچكي به شكل محدود عمل مي‌كردند: در وضعيت نطفه اي و بدوي قرار داشتند كه از جامعه‌ي كهن تغذيه مي‌كردند، اين تغييرات با فرياد پرقدرتي از اين جوامع متولد شدند.
بمنظور  درك آئين و نظم شهر پسا وسطايي، مي‌بايد، عميقاً در فروپاشي ساختار قرون وسطايي نفوذ كرد. در اينجا ضمن اذعان به فرصت‌ها و گزينش‌هاي آدمي، ايضاً تكامل و توسعة عظيم نهادها، مي‌بايد بيشترين وزن و اهميت را براي حوادث چشمگيري چون خرابي و بدبختي ناشي از مرگ سياه در قرن چهارده قايل شد. از آنجائيكه رنسانس واقعي در حيات اروپا، يعني دوره بزرگ برنامه‌ريزي شهري و دستاوردهاي فكري، دو قرن قبل از آن حادثه آغاز شده بود به آثار اكويناس[227]، آلبرت مگنوس[228] دانته و جيتو[229] راه يافته بود.
رنسانسي كه در قرن پانزدهم دنبال شد حاصل توهم معاصرينش بود: آنها نور درخشان موشك در حال سقوط را با انرژي كه آن را به هوا پرتاب كرده بود، اشتباه گرفته بودند ،‌ تورندايك[230] بدرستي اين مسئله را مطرح كرد كه در هر صورت افول تمدن و بازدهي علمي پس از قرون دوازده و سيزده عموميت نداشته است. وي در اين رابطه تعارض ذهني پترارك[231] ، بين دورة شاد و بي‌دغدغه‌ي جواني را پيش مي‌كشد، ”زماني كه نيازي به بستن دروازه‌ها در تاريكي شب نبود يا ديوار حصار ديگر تعمير نمي‌شد.“ در آن زمان پترارك قادر بود به تنهايي در كوههاي نزديك آوينيون[232] پرسه بزند و شرايط دورة پيري وي، روزگاري كه همه جا مملو از غارتگران و گرگها بود. 
در همين حين طاعون شيوع يافت:  توقف در تداوم و افول نيروي حياتي كه به‌دنبال طاعون رخ داد، درست به‌مثابه‌ي شرايط پس از يك جنگ تمام عيار بود. بي نظمي اجتماعي اوج  گرفت: گسترش جنگ و استبدادهاي نظامي، سركوب آزادي علمي در دانشگاهها، مصادره‌ي عامدانه‌ي قدرت معنوي در راستاي منافع حاكميت  اين‌جهاني: چيزي شبيه آنچه امروزه ]سالهاي بين دو جنگ جهاني مدنظر مامفورد است[ در آلمان، ايتاليا و ديگر بخش‌هاي اروپا روي داد. تبديل دانشگاهها از انجمنهاي بين‌المللي محققين به سازمانهاي ملي، و در خدمت حاكمان جديد و غير قابل نفوذ در برابر”انديشه‌هاي خطرناك“ ]ي[ كه به‌سرعت انتشار مي‌يافت.
در طي فقط چند قرن، هر بخش از حيات اجتماعي، ‌نشانه هايي را از ناتواني و زوال از خود بروز داد. در قرن پانزدهم بر اساس نوشته‌هاي فون بلو، قماربازي‌هاي سازمان يافته‌ي در خانه‌ها شروع شد كه به‌وسيلة شهرداري‌ها تدارك مي‌شد. روند مشابهي نيز در كليسا روي داد؛ اين روند تنها به خريد مناصب قدرت و فروش رحمت و بخشش محدود نبود، بلكه با ظهور مجدد خرافه پرستي همراه بود. اعتقاد به سحر و افسونگري كه بوسيله قديس بونيفايس[233] در قرن هشتم مردود شناخته شده بود و در قوانين شارلماني[234] جنايت تلقي مي‌شد در نهايت بسال 1484 مجوز كليسا را دريافت كرد. در قرن هفدهم كه با ظهور گاليله، نيوتون و روش‌هاي دقيق علوم فيزيكي مشخص مي‌شد، شكنجه و آزار جادوگران عموميت يافت. در حقيقت برخي از شرورترين متخلفين در اين زمينه، دانشمندان جديد و فلاسفه‌ي علم بودند: اشخاصي نظير گلانويل[235] كه تقريباً همين نشانه‌ها را داشت و پيروزي علم و دگرگوني كامل جهان فيزيكي را بوسيله فنون پيش بيني كرد. 
از جهان شمولي قرون وسطا تا يكپارچگي دورة باروك، از محلي گرايي قرون وسطا تا مركز گرايي باروكي، از مطلقيت خداوند و كليساي كاتوليك تا مطلق گرايي حاكميت اينجهاني و دولت ملي، تنها فاصله زماني چهار تا پنج قرني وجود داشت. اجازه بدهيد ماهيت اين تحولات يعني از زير خاك بيرون آوردن و اندازه گيري يادمانهاي كلاسيك، كشف ]مجدد[ افلاطون و ويتريوييوس، پرستش پنج فرمان[236] در معماري را با ارجاع به ضمائم زيباشناختي آن مبهم نسازيم. اين واقعيتها فقط نوعي راهنماي جعلي و ساختگي را در رابطه با آنچه كه اتفاق افتاد را ارائه مي‌نمايند. روند و گرايشات بنيادين نظم جديد تا لحظه اي كه تمامي جنبه‌هاي زندگي از كليت قرون وسطايي جدا نشده و ذيل نشانه‌هاي جديد مجدداً انسجام نمي‌يافتند، غير قابل مشاهده بود. اين امر تا قرن هفدهم به تعويق افتاد. در الهامات پيشگاماني نظير آلبرتي بود كه نهايتاً سبك زندگي باروكي، طرح باروكي، باغ باروكي و شهر باروكي بيان شد.
از آنجائي‌كه تمامي اين گريشات نهايتاً در شهر باروكي به اوج خود رسيد، من استفاده از اين واژه اصالتآً تحقيرآميز را براي توصيف اجتماعي برگزيده ام كه از محدوديت مرجع معماري به‌دور است. مفهوم باروك همانطور كه در قرن هفدهم شكل گرفت، به‌طور اخص مفيد فايده مي‌باشد، زيرا دو عنصر متعارض عصر را افاده مي‌كند. اول، جنبه‌ي روش شناختي، رياضي و سوداگرانه، كه به حد كمال در طرح‌هاي دقيق خياباني در چارچوب صوري شهر، و در طرحهاي منظر كه به‌طور هندسي نظم يافته است، بيان مي‌شود. و در همان زمان در نقاشي و كنده كاريهاي آن دوره، تمامي جنبه‌هاي احساس برانگيز، سركش، ضدكلاسيك و ضدماشيني را در بر مي‌گيرد كه در البسه و زندگي جنسي، تعصب مذهبي و سياست بازي ديوانه‌وارش متبلور مي‌شود. بين قرون شانزده و نوزده اين دو عنصر در كنار يكديگر قرار داشتند؛ كه برخي مواقع به‌طور مستقل و در پاره اي مواقع در چارچوب يك كل بزرگتر در تعارض با يكديگر عمل مي‌كردند.
در اين رابطه مي‌توان اشكال اوليه رنسانس را در خلوص صرفشان، به‌عنوان باروك متقدم، و اشكال كلاسيك جديد از ورساي تا سنت پترزبورگ را به‌عنوان باروك ”متأخر“ مدنظر قرار داد: در عين حالي كه مي‌شود رمانتيسم بي‌دقت و كنترل نشدة احياگران گوتيك را به شكل متناقض بعنوان مرحلةاي از باروك بينابيني مدنظر قرار داد. هيچيك از اين واژه ها، در صورتي‌كه باروك را به‌عنوان يك جنبش منفرد در تكامل سبك معماري در نظر بگيريم، مفهوم نخواهد شد. اما تعميق واژه‌ي باروك بسرعت طي ربع دوم قرن بيستم اتفاق افتاد؛ و ابهام و تعارض مشخص اوليه در صفت ]باروكي[ ، نوعي ضمانت اجرايي را به استفاده‌ي خاص از اين واژه اضافه كرد. در رابطه با شهر، اشكال رنسانسي، اشكال جهشي و اشكال باروكي عبارت از ژن‌هاي غالب و اشكال كلاسيك جديد بقايا و بازمانده‌هاي اين دگرگوني پيچيده‌ي فرهنگي به شمار مي‌روند. 


2: سرزمين و شهر
از ‌آغاز قرون وسطا دو قدرت براي رهبري اروپاي غربي دست به‌كار شدند: سلطنت و تشكيلات شهري. حتي در روزهاي با شكوه شهرهاي آزاد، بخشهايي از اروپا وجود داشت كه در آنها سلطنت تحكيم شده بود و شهرها در وضعيت رعيتي فئودالي قرار داشتند:]كه مي‌توان به[ انگلستان، سيسيل، اتريش و بخشي از امپراطوري روم در جنوب غرب سرزمين گل اشاره كرد. جاهائي‌كه قدرت امپراطوري و سلطنت ضعيف بود مثلاً در شمال ايتاليا، شهر به‌عنوان يك واحد سياسي به استقلال كامل دست مي‌يافت.  اما در جاهائي‌كه آن‌دو قدرت داشتند مثلاً در آراگون، قدرت سلطنت از حاكميت مطلقه دور مي‌شد: شاهد مدعا سوگند تابعين شاه آرگون مي‌باشد ”ما، كه همشأن شما هستيم، به شما كه برتر از ما نيستيد سوگند‌ي ياد مي‌كنيم شما را به‌عنوان شاه و مالك حاكم مي‌پذيريم به شرط آنكه تمامي آزادي‌هاي ما و قوانين را مدنظر قرار دهيد؛ در غير اين صورت شاه ما نيستيد.“
انسجام سرزمين‌هاي پراكنده فئودالي و ايجاد قلمروهاي يكپارچه از تشكيلات سياسي در يك چارچوب كاملاً مشخص، براي رفاه جوامع بسيار بااهميت بود. مسئله‌ي واقعي اين بود كه اين يكپارچكي مي‌بايست از طرف يك طبقه‌ي ممتاز كوچك تعهد مي‌شد، يا اينكه از اتحاد شهرها و مناطق آزاد به‌وجود مي‌آمد. متأسفانه همچنان‌كه شاهد بوده ايم شهرها چندان مصون از تمايل به غارتگري و زندگي انگلي نبودند و اين امر از تسلط بر سلاحهاي نظامي حاصل مي‌شد: شهرها كه با  تكيه بر زور سرزمين‌هاي خود و عمدتآً با تكيه بر روشهاي مخاطره آميز امپرياليستي سرزمينهاي  دور را استثمار مي‌كردند به‌نوبه‌ي خود اشتباهات سياسي اسپارت‌ها و ‌آتني‌ها را تكرار كردند.
شهرهاي قدرتمند در پي غلبه بر همسايه‌هاي ضعيف‌تر بودند، كه هدف آن تصرف بازار رقيب بود:  در هنگامه‌ي جنگ از اواخر قرن دوازده به اين‌طرف، شهرهاي ايتاليا اختيارات اجرائي بسيار گسترده اي را به يك مأمور مخصوص، يعني پودستا مي‌دادند كه وي در مواقع اضطراري مي‌توانست از اطاعت از قانون اجتناب نمايد. 
مَخلص كلام اين‌كه، شهرها براي سلطه استبدادي بر شهرهاي همجوار، به از دست دادن آزادي داخلي خود رضايت مي‌داند: مهمتر اين‌كه، آنها در برابر ديگر اشكال استبداد، به از دست دادن ظواهر اخلاقي نيز تن در مي‌دادند. همچنان‌كه پيشتر خاطر نشان كرده‌ام، تنها قسمتي از اروپا كه انجمن‌هاي مدني و دولت‌هاي منطقه‌اي بدون از دست دادن ‌آزاديهاي مدني با يكديگر متحد شدند اتحاديه كانتوني[237] سوئيس بود . 
در اوايل دورة قرون وسطا، مالكان فئودال در رتق و فتق امور ملازمان موفق بودند، اجاره هايشان را جمع مي‌كردند، صلح و نظم را تاحدودي، به‌واسطه حركت دائمي از محلي به محل ديگر تأمين مي‌نمودند. دربار يك اردوگاه متحرك بود: مراقبت و حركت، هزينه‌ي قدرت به‌شمار مي‌آمد. قدرت براي پادشاهان به‌علاوه‌ي اشراف رده پائين حفظ مي‌شد. وزراي سلطنتي، قضات سلطنتي، دستگاه عمومي حكومت و كنترل مالي، همگي دائماً در حال حركت بودند: حاكميت به‌واسطة نظارت شخصي حفظ مي‌شد. طي قرن چهاردهم در سلسله‌هاي مشهور انگلستان و فرانسه، اين فرايند دچار وقفه و توقف واقعي شد. اسناد دربار، فهرست‌ها ،‌دفاتر ثبت، آرشيوها، مكاتبات، همچنين خود مأموران چنان بيشمار و حجيم بودند كه حركت آنها دچار مشكل مي‌شد. با افزايش جمعيت و وسعت سرزمين، نظارت شخصي مستقيم غير ممكن شد و تشكيلات غير شخصي و تفويض حاكميت ضرورت يافت. 
اگر چه جنبش عمومي براي نظارت پارلماني در هيچ كجا به استثناي انگلستان به‌طور موفقيت ‌آميز حفظ نشد، ]با اين‌حال[ در قرن چهاردهم دولت مدرن شروع به شكل گيري كرد. نشانه‌هاي شكل گيري دولت مدرن وجود ديوانسالاري مستمر، دادگاههاي دائمي، سوابق و آرشيوهاي دائمي، ابنيه دائمي بود كه كم و بيش براي هدايت امور اداري به‌شكل متمركز استقرار يافتند.  اين فرايند به‌دقت توسط توت[238] توصيف شده است: ”هنري دوم پادشاه انگلستان به‌قدري حاكميت را در يد اقتدار خويش متمركز ساخته است كه تمامي ثروتمندان مكرراً براي عدالت خواهي يا درخواست التفات و نظر مساعد در دادگاه ]به وي مراجعه مي‌كنند[“. اين جنبش يا به‌عبارت بهتر، اين رويه ابتدا در تشكيلات مالي شكل گرفت كه داراي جايگاه خاص در وست مينستر[239] بود: اين فرآيند بتدريج به تمامي وظايف دولت تعميم يافت. اما خود اين فرآيند، پديده اي دو رويه بود: تمركز حاكميت ايجاد پايتخت را ضروري ساخت، در عين حالي‌كه شهر مركزي بر مسيرهاي اصلي تجاري و حركات نظامي مسلط بود، عامل مؤثري در راستاي يكپارچه سازي دولت به‌شمار مي‌رفت. 
مشخصه‌ي شهر مركزي وجود نقش اجتماعي به‌علاوه‌ي نقش سياسي بود. در پايتخت، عادات شهرستاني، رسومات و لهجه‌ها در يكديگر مي‌‌آميختند.  و در ايده‌ي دربار سلطنتي يعني نماد ملي، ملي به واسطة احكام و نه در اصل، مجدداً قالب‌بندي مي‌شدند، قرن‌ها وقت لازم بود تا اين يكپارچگي در حوزه‌هاي  فراشخصي، نظير اوزان و مقياس‌ها تأثير نمايد: اين امر تا سال 1665 م. كه كلبرت[240] پيشنهاد ”قرار گرفتن قلمرو پادشاهي با عظمت‌اش در چارچوب قانون و مقررات يكسان، و نظام واحدي از اوزان و مقياس ها“ را ارائه كرد بطول كشيد. حتي امنيت زندگي و املاك در تمامي اكناف قلمرو ملي جديد براحتي مورد تبعيت قرار نگرفت: تا سال 1553 م. راهنماي جاده‌ها [241] فرانسه علائمي در فواصل ميان شهرها با عناوين ”راهزني“ يا ”جنگل خطرناك“ وجود داشت.
 تحكيم قدرت در پايتخت سياسي با از دست رفتن قدرت و ابتكارات در مراكز محلي همراه بود: تشخص ملي به مفهوم مرگ آزادي شهرها بود. منطقه‌ي ملي به شبكه‌ي اتصال ميان گروههاي مختلف، انجمن‌ها و شهرها تبديل شد: ملت جامعه‌اي فراگير بود كه هر كس به هنگام تولد وارد آن مي‌شد. نظريه پردازان حقوق جديد، همان‌طوري‌كه گيرك[242] خاطر نشان مي‌سازد به سمت نفي اجتماعات محلي و ارگانهاي مشاركتي كه في نفسه وجود داشتند كشيده شدند: خانواده تنها گروه خارج از نظارت دولت بود كه وجود قائم به ذات داشت. تنها گروهي كه براي اعمال حاكميت بر كاركرد‌هاي طبيعي اش نيازي به مجوز نداشت.
به محض اينكه قدرت سياسي تثبيت شده، امتيازهايي اقتصادي، نه از شهر بلكه از طرف شاه واگذار مي‌شد: و اين امتيازات به مثابه يك قاعده در همه جاي قلمرو ]ملي به وسيله دارندگان آن[ مي‌توانست به اجرا گذاشته شود. پس از قرن شانزدهم، كه جمعيت، وسعت و قدرت شهرها به‌سرعت افزايش يافت، شهرها به پايگاه و لنگرگاه دربار سلطنتي و سرچشمه‌ي قدرت اقتصادي تبديل شدند. در حدود يك دو جين شهر به سرعت به چندان جمعيتي دست يافتند كه در دورة قرون وسطي حتي يك مشت جمعيت نداشتند: لندن  250000 نفر، ناپل 240000نفر: ميلان بيش از 200000:  پالرمو و رم در حدود 100000، ليسبن بندر يك سلسله بزرگ، بيش 100000، همينطور سويل، آنتورب و آمستردام: در حاليكه پاريس در سال 1594م. در حدود 180000 نفر جمعيت داشت. 
 با شكل گيري دولت‌هاي بزرگ دنياي مدرن، پايتخت‌ها به انحصاري بودن در شمار جمعيت تداوم بخشيدند. در قرن هجدهم شهرهايي كه داراي جمعيتي بيش از 200000 نفر بودند مسكو، وين، سنت پطرزبورگ و پالرمو و شهرهاي داراي جمعيت 100000 نفر عبارت از ورشو، برلين و كپنهاگ بودند. در اواخر قرن هجدهم جمعيت ناپل در حدود 433930 نفر، پاريس در حدود 670000، و لندن بيش از 800000 نفر بود: اين در حالي بود كه شهرهاي تجاري نظير بريستول و نوريچ و شهرهاي صنعتي نظير ليدز، منچستر، ايزرلون[243] و پادربورن عمدتا جمعيت اندكي داشتند: به نحوي كه جمعيت آنها از 50000 نفر تجاوز نمي‌كرد. شهر تجاري هامبورگ و شهر صنعتيي ليون با بنيادهاي قرون وسطايي و تداوم حيات اقتصادي، در اين رابطه استثنا بودند. جمعيت اين دو شهر در آغاز قرن نوزدهم از 100000 نفر تجاوز مي‌كرد: اما از آن زمان به بعد آنها ديگر به نماد قدرت سياسي و مالي غالب نبودند.
 برخلاف دوران قرون وسطا ديگر قدرت و جمعيت، پراكنده، غير متمركز و ناپيوسته نبودند. فقط در كشورهاي آلماني زبان، الگوي قديمي اقتصاد شهري به‌طور موثر به حيات خود ادامه مي‌داد: رشد براندنبورگ پروسيا در قرن هفدهم حتي اين كشورها را نيز دچار تحول كرد. دولت به هزينه‌ي اجزاء متشكله اش رشد يافت: پايتخت در جميع جهات بر شهرهاي ايالتي پيشي گرفت در اين راستا كوچكترين اقدام نيز به هزينه‌ي پايتخت‌ها صورت نمي‌گرفت. پايتخت‌ها معمولا در نقاط داراي امتيازات خاص تجاري و دفاعي مستقر مي‌شدند-اينها عناصري بودند كه ابتدا به ساكن در گزينش آنها دخيل بودند-حاكمان دورة باروك تمامي قدرت دولتي را براي تثبيت اين امتيازات با خود به همراه آوردند. جائي‌كه مراكز طبيعي ]براي تاسيس پايتخت[ وجود نداشت، آنها از روش پطر كبير در بنيانگذاري سن پطرز بورگ تقليد مي‌كردند.
خلاصه آن‌كه، تكثير شهرها متوقف شد: ساختن شهرها ديگر براي طبقه كوچك و در حال نضج پيشه وران و بازرگانان، ابزار دستيابي به آزادي و امنيت نبود. بلكه وسيله اي در جهت تحكيم قدرت سياسي در يك مركز منفرد زير نظر مستقيم سلطنت و ممانعت از به چالش طلبيدن حاكميت مركزي از سوي ساير نقاط بود كه در صورت وجود مراكز پراكنده، كنترل اين چالش‌ها دشوار مي‌نمود. دوران شهرهاي آزاد، با فرهنگهاي مختلط و شيوه نسبتاً دمكراتيك آنها در تشكيل اتحاديه، جايگاه خود را به شهرهاي دورة مطلقه سپرد: چند مركز بي اندازه رشد نموده و ديگر شهرها را در حالت ركود رها كرده يا آنها را بنحوي خنثي مي‌كردند كه در عين نا اميدي به حركات تقليدي بسنده نمايند.
 قانون، نظم و متحدالشكل بودن، تمامي اينها محصولات خاص پايتختهاي دورة باروك بود: اما قانوني براي تثبيت مراتب ]اجتماعي[ و تامين موقعيت طبقات ممتاز بوجود آمد: نظم عبارت از نظم ماشيني بود كه نه برمبناي خون، همسايگي يا خويشاوندي و عواطف، بلكه بر تبعيت از پادشاه حاكم اتكا داشت: و اما متحد الشكل بودن نيز از همين هدف تبعيت مي‌كرد كه به معني متحدالشكل بودن ديوانسالاران، با دخمه‌هاي لانه كبوتري شان ]ادارات[، بايگاني هايشان، روبان قرمزشان[244]، و ابزارهاي بيشمارشان براي تنظيم و نظام‌مند نمودن جمع آوري ماليات‌ها بود. ارتش ابزار ظاهري تثبيت اين الگوي زندگي، و بازوي اقتصادي آن سياستهاي سرمايه داري سوداگرا بود و ارتش دائمي، بورس، ديوانسالاري و دادگاه نهادهاي نمادين آن بود. نوعي هماهنگي بنيادين برتمامي اين نهادها حاكم بود: در لابه لاي اينها، شكل جديدي از زندگي اجتماعي، يعني شهر باروك خلق شد.


3: ابزارهاي اعمال جبر
 در رشد دولت مدرن، سرمايه داري، فنون و جنگ نقش تعين كننده‌اي بر عهده داشتند. اما برتري يكي بر ديگري غير ممكن مي‌باشد. هر كدام از اين مولفه‌ها از طريق علل و عوامل دروني و در پاسخ به شرايط محيطي همسان تكوين يافتند و دولت نيز در موازات آنها رشد كرد.
آموزه‌ي مدرنيستي قدرت مطلقه‌ي سياسي چگونه نضج گرفت؟ چرا استبداد سياسي به آساني از تمركز گرائي‌هاي پايتخت اقتصادي و حاكميت سياسي كه در شهرهاي ايتاليائي قرن چهاردهم كه داراي بيش از يك اتحاديه صنفي و بيش از يك خانواده در مبارزه براي موقعيت بودند، بوجود آمد؟ چگونه شيوه استبدادي با خلق مستبدهاي بزرگ نظير تئودور[245] و مستبدين كوچك نظير حاكمان دولتهاي مناطق آلماني زبان، در سراسر اروپا گسترش يافت-مستبدهايي كه قرينه‌ي آنها  و برخي مواقع مبادي تولد آنها در ميان بازرگانان و سرمابه داران جديد قرار داشت؟ نام ديگري براي قدرت مطلقه در حال نضج وجود دارد: كه مي‌توان آنرا توهم باروت ناميد.
 ضرب المثل قديمي كه باروت موجب فروپاشي فئوداليسم شد بسيار دور از حقيقت است. گر چه استقلال فئودالي تاب مقاومت در برابر تمركز قدرت در سلسله‌هاي سلطنتي ملي را نداشت، باروت توان ارائه‌ي مقر جديدي در زندگي براي اشراف فئودال را داشت و آنها را از فشار شهرهاي محصور نجات مي‌داد: زيرا باروت، قدرت و تحرك سربازان حرفه اي را افزايش داد-]مضافاً[ تدارك ارتش، حرفه‌ي قديمي رهبران فئودال بود. ورود باروت به مفهوم واقعي كلمه، در همان اوايل قرن چهاردهم–قرني كه بسياري از نهادهاي قرون وسطايي تحليل رفتند-ناقوس مرگ شهرهاي آزاد را به صدا درآورد.
تا اين زمان ]قرن چهاردهم[ امنيت به ابزارهاي فني بسيار ساده نظير خندق و حصار اتكا داشت كه دفاع كامل در برابر جنگ جويان سوار را كه ابزارهاي سنگين تهاجمي را حمل نمي‌كردند، ممكن مي‌ساخت. يك شهر با استحكامات خوب، در واقع غير قابل تسخير بود: حتي در دوراني متاخر همزمان با ماكياول[246] ، استحكامات بسيار تعين كننده بودند به نحوي كه وي خاطر نشان مي‌كند كه ”شهرهاي آلمان ... داراي استحكاماتي هستند كه ... عبور از آنها بسيار دشوار و كسل كننده مي‌باشد. زيرا داراي خندق‌ها و باسيتون‌هاي[247] ضروري و توپخانه‌ي كافي هستند، و همواره در انبارهاي عمومي شان غذا و آب و سوخت براي يكسال ذخيره مي‌شود.“
 تا قرن پانزدهم، دفاع امر دست بالا در تهاجم بود. رساله‌ي آلبرتي در شهر سازي كه پس از مرگ وي منتشر شد ]قدرت [ توپخانه را ]در طراحي شهر[ چندان به حساب نياورده بود. و هنر جديد استحكامات نقش بسيار كوچكي را ]در طراحي [ بازي مي‌كرد. در حقيقت، توپخانه به قدري ناقص بود و در ابتدا چنان ناشيانه به‌كار گرفته مي‌شد كه بنابر قول گوچارديني[248] محاصره شهر‌ها بسيار كند و غير مطمئن بود: و تا هنگامه‌ي تهاجم فرانسه به ايتاليا تحت فرماندهي شارل هشتم، با شمار غير منتظره‌ي سپاه 60000 نفري، و گلوله‌هاي توپ آهني به جاي گلوله‌هاي سنگي، كه با سرعتي كه تا آن‌زمان سابقه نداشت شليك مي‌شدند هيچ شهري بر شهر ديگر امتيازي به‌لحاظ دفاع نداشت. حتي بالاتر از اين، در زمينه حمله نيز تعادل برقرار بود. پس از آن، شرايط معكوس شد: در حالي‌كه يك گلوله‌ي آهني يا سنگي غير انفجاري كه مدافعين از آن بهره مي‌گرفتند خسارت اندكي را در ميان سربازان مهاجم بارمي آورد در صورت استفاده مهاجمين، خسارات زيادي را با تخريب ديوار يا سقف بوجود آورد، توپخانه‌ي جديد در اواخر قرن پانزدهم شهرها را آسيب پذير ساخت.
در تلاش براي متعادل ساختن شرايط نظامي، شهرها از آن‌زمان به بعد به رها كردن نظام قديمي حصارهاي ساده كه عمدتاً به‌وسيله سربازان غير نظامي ]احتمالا منظور ما مفوود از غير نظامي نبود ارتش دائمي است[ حراست مي‌شوند، مجبور گشتند. شهر‌ها به اجير كردن سرباز مجبور شدند زيرا آنها پيش مي‌تاختند و با دشمن درگير مي‌شدند:  پس از دفاع موفقيت بار از ميلان به‌وسيله‌ي پروسپرو كولنا[249]در سال 1521م. شهر‌ها شيوه‌هاي جديد استحكامات را كه بوسيله مهندسين ايتاليائي طراحي شده بود، اقتباس نمودند. استحكامات جديد بسيار ماهرانه تر از حصار‌هاي قديمي بنا شدند: اين استحكامات داراي مواضع دفاعي مجزي، بيرون نشستگي در ديوارهاي حصار و بدنه‌ي پيش آمده در دو نبشيهاي باروي قلعه براي ديدباني و ستاره اي شكل بودند كه اجازه مي‌داد توپخانه و پياده نظام نيروهاي مهاجم را از هر سمت كه پيشروي نمايند از چپ و راست زير آتش قرار دهند. با قرار دادن مدافعين در دورترين موضع، آنها مي‌توانستند شهر را كه صدها متر دور تر از آنان بودند از تيررس توپخانه قدرتمند دشمن مصون نگاه دارند. براي دو قرن اين ابتكارات دفاعي به‌نظر امنيت شهر را تامين كرد: اما به مثابه ديگر اشكال دفاع نظامي، بار اجتماعي وحشتناكي را بر مردم تحميل نمود، و در نهايت اين ساكنان شهرها بودند كه در بسياري مواقع به خاطر شرايط نامقبول شهر قرون وسطايي كه مكررا مورد نقد قرار گرفته است، مسئول ]شكست ها[ شناخته شدند.
 اينك به جاي ديوار ساده‌ي آجري كه يك بنّا مي‌بايد آنرا طراحي و بسازد، خلق نظام دفاعي پيچيده نيازمند دانش وسيع مهندسي و هزينه‌ي گزاف بود. احداث استحكامات جديد دشوار بود و تغيير يا اصلاح، مگر با تقبل هزينه‌هاي بسيار زياد، فوق العاده دشوار بود. حصارهاي قديمي را مي‌شد قدري امتداد داد كه حومه را نيز در بر بگيرند: اين حصارها مانع از رشد طبيعي و تغيير و سازگاري نبودند اما استحكامات جديد مانع از گسترش جانبي مي‌شدند. در قرون شانزدهم و هفدهم، استحكامات دفاعي داراي همان بار مالي بود كه احداث قطار زير زميني بر مادر شهر مدرن تحميل مي‌نمايد: احداث استحكامات بار سنگيني را بر دوش شهرداري‌ها تحميل مي‌نمود و آنها را در معرض ]خطر درخواست[ كمك‌هاي گزاف سرمايه داري قرار مي‌داد.
 حتي در فرانسه، ذيل يك نظام متمركز، ساكنان شهر متز[250] خدماتشان را به رايگان ارائه مي‌كردند به نحوي كه تكميل استحكامات با هزينه‌ي 25000 نيروي كار انجام شد كه در غير اين صورت هزينه 50000 نيروي كار را مي‌طلبيد: ]اين امر [ تلاش داوطلبانه براي فرار از بارهاي سنگين مالي بود. علي رغم رواج استفاده از نيروي كار اجباري در فرانسه، هزينه اجتماعي ]احداث استحكامات[ چندان كم نبود. هزينه‌هاي سرمايه اي غير مولد]منظور احداث استحكامات است[ موجب انحراف منابع از توليد كالاهاي مصرفي و خشكانيدن منابع نيروي انساني حتي در مواقعي كه هزينه‌ي انجام امور معادل پولي نداشت، مي‌شد. احتمالا يكي از امتيازات چشمگير شهرهاي قرون وسطايي پس از قرن شانزدهم، كه به كمك انگلستان در استيلاي تجاري شتافتند ناشي از آن بود كه اين شهر‌ها از ماليات بر منابع شان معاف بودند.
 نتايج مستقيم رشد جمعيت به همان دهشتناكي هزينه‌ي احداث استحكامات بود. در حاليكه شهرهاي قديمي به بلوكها و مياديني تقسيم مي‌شد كه در محاصره‌ي يك ديوار بودند، شهرهاي جديد، برج و بارودار و به‌عنوان استحكامات ]نظامي [ طراحي مي‌شدند و شهر با جامه‌ي از پيش آماده كه مانع رشد مي‌شد، انطباق مي‌يافت. شهر، قديمي يا جديد، فضايي براي توسعه نداشت. توسعه فقط مي‌توانست به شكل عمودي صورت پذيرد: و هيچ شهرنشين عاقلي خانه‌ي خود را خارج از حصار در زميني كه كسي در آنجا نبود، بنا نمي‌كرد. كارگزاراني نظير ريشيليو[251] دستور دادند كه تمامي ابنيه‌هاي موجود در منطقه‌ي محاط بر شهر داراي برج و بارو تخريب شود. شهر، هم چنان كه بعد‌ها در مورد پاريس اتفاق افتاد، در وسط زمين باير كه در معرض آتش توپخانه قرار داشت، بنا مي‌شد.
 استحكامات جديد نه فقط حومه‌ها را پاكسازي كرد بلكه باغات ميوه را كه در فواصل دور از شهر قرار داشتند و فقط در دسترس اقشار ثروتمند كه از عهده‌ي تهيه اسب بر مي‌آمدند نيز از بين برد: فضاهاي باز داخل شهرها نيز به سرعت، بارانده شدن جمعيت از زمينهاي دور از مركز به‌واسطة ترس و بلايا، و يا بر اثر فشارهاي ناشي از حصاركشي زمين‌ها و انحصار زمين، زير ساخت و ساز قرار گرفتند. ازدحام و تراكم به تحليل معيارهاي قرون وسطايي ساخت و ساز فضا، حتي در برخي از شهر هايي كه شكل قرون وسطايي خود را براي مدتهاي مديدي حفظ كرده بودند، منجر گشت. در واقع از دحام بيش از اندازة  پايتخت‌ها بسيار زودتر از قرن هفدهم آغاز شد: استو[252] خاطر نشان مي‌سازد كه در لندن، ابنيه‌ي چوبي براي استفاده بيشتر از فضاي ديوارهاي حجيم و سنگي، جايگزين ساختمانهاي سنگي شدند، و نيز ابنيه‌ي چهار و پنج طبقه جايگزين بناهاي دو طبقه شدند. (گذار از سازه‌هاي آجري به اسكلت فولادي در اواخر قرن نوزدهم در شهرهاي امريكايي به همين دلايل شكل گرفت.) با اين‌حال اين امور در قرن هفدهم عموميت يافت و ساخت و سازهاي نظام‌مند مستقلات بلند مرتبه–پنج و شش طبقه در ژنو قديمي يا پاريس برخي مواقع ده يا دوازده طبقه در ادينبورگ-آغاز شد. 
فشار رقابت براي فضا موجب بالا بردن ارزش زمين در مراكز سياسي شد. ارزش بالاي زمين در برلين پس از دورة فردريك كبير[253]، منجر به بدتر شدن الگوي مسكن يعني زمين هايي با تراكم بيش از اندازه، فقدان زمين بازي براي بچه ها، كمبود نور، هوا و تسهيلات دروني و در نهايت اجاره‌هاي بالا شد. آلونك نشيني براي بخش زيادي از جمعيت و نه تنها  گدايان، دزدان، كارگران فصلي و ديگر افراد بي‌خانمان، به مشخصه‌ي اصلي شهرهاي در حال رشد قرن هفدهم مبدل شد. وجود آلونك‌ها، اصول زيبا شناختي عالي معماران و شهرسازان را به مثابه‌ي ادعاهاي گزاف زيبا شناختي دربار ]فرانسه[ به جهت استفاده‌ي مستمر از دالانهاي ورساي به‌عنوان محل ادرار عمومي، زير سوال برد.
 در حدود قرن شانزدهم، رويه مهندسان ايتاليايي بر برنامه‌ريزي شهري مسلط بود. رساله‌ي دورِر[254] در باره‌ي استحكامات شهري فقط به‌طور مختصر به شهر به معني اخص كلمه مي‌پردازد: در بخش عمده‌اي از ديگر طرحها و كتابها از شهر به‌عنوان زائده‌ي صرف امور نظامي بحث مي‌شود: به‌عبارت ديگر، شهر، فضاي ”اشغال نشده اي“ است كه به حال خود رها مي‌شود. لئوناردو داوينچي نظير پالاديو[255] در دستنوشته‌هايش به‌طور اخص از شهر صحبت مي‌كند و پيشنهاد مي‌نمايد كه مسيرهاي پياده از شريانهاي پررفت و آمد جدا شود و تا آنجا پيش مي‌رود كه دوكِ ميلان[256] را ملزم به استانده كردن توليد انبوه خانه‌هاي كارگري مي‌نمايد. با اين‌حال با وجودِ اين پيشنهادات معني دار، كمك وي به هنر برنامه‌ريزي شهري در مقايسه با اشتياق فوق العاده اش به بهبود هنر استحكامات و تهاجم، ناچيز است، مي‌توان به سهولت ملاحظه نمود كه فرصت و انرژي خلاق وي در چه عرصه اي تبلور يافته است.
 در نهايت اين جنبش در انواع استحكامات كه در قرن هفدهم زير نظر مهندس بزرگ وااوبان[257] طراحي شد، به اوج خود رسيد–اين شيوه به‌قدري كامل بود و توسط وي به شكل نظام‌مند طراحي شده بود كه مستلزم وجود بازوي جديد ارتش، يعني معدن كاران و سربازان مهندسي، براي از ميدان بدر بردن آن بود. گرچه هنر استحكامات نظامي مستلزم از خود گذشتگي‌هاي بي پايان بود، اما بلافاصله پس از آنكه به شكل نهايي خود دست يافت، دچار فروپاشي شد. دوربين‌هاي جديد، اجراي آتش توپخانه را بهبود بخشيد و تحرك مضاعف در پشتيباني ارتش از طريق كانالهاي آبي، جاده‌ها و سازماندهي اداره‌ي خوار و بار ارتش، انگيزه‌ي جديدي به تحرك ارتش داد. در همين اثنا، دولت محلي خود به ”شهر[258]“مبدل شد كه مي‌بايست از آن دفاع نمود.


4: جنگ به عنوانِ عاملِ شهر ساز
 توسعة اكيد هنر استحكامات نظامي، توجه خاص در ساختمان را از معماري به مهندسي، از طرح زيباشناختي به محاسبات عيني وزن، عدد و موقعيت[259]  منتقل نمود كه پيش درآمدي بر ]ساختار [ گسترده‌ي ماشيني بود. اما به‌طور اخص، تصوير محدود شهر قرون وسطايي، با فواصل كوتاهش ]كه پياده گز مي‌شد[، چشم‌انداز بسته‌اش، فضاهاي سرهم بندي شده‌اش را به جهان گسترده‌ي تفكر سياسي عصر باروك، با آتش توپخانه و وسائط حمل و نقل چرخ دار كه در مسافات دور قادر به تحرك بودند، و خواست مضاعف براي غلبه بر فضا و محسوس ساختن آن از راه دور رهنمون شد.
 بخش قابل توجهي از تدابير جديد زندگي از تخريب، تخريبي گسترده  نشات مي‌گرفت. دينداري مسيحي و مال اندوزي سرمايه داري براي تحريك فاتحين جديد براي نفوذ به آن‌سوي آبها به منظور غارت هند، مكزيك و پرو متحد شدند. در همين حين، الگوي جديد استحكامات ]نظامي[، الگوي جديد ارتش، الگوي جديد كارگاههاي صنعتي، كه به بهترين وجه در كارخانه‌هاي اسلحه سازي و تسليحات متبلور مي‌شد، زمينه را براي واژگوني شيوه‌هاي نسبتا مشترك و جمعي زندگي در شهرهاي برج و بارودار را فراهم ساخت. حمايت جاي خود را به استثمار سبوعانه داد: آدمي به‌عوض امنيت، بدنبال فتح و توسعه طلبي ماجراجويانه برآمد. طبقه‌ي كارگر در ميهن خود تحت حكومت ددمنش و مستبدتر از آنچه كه تمدنهاي وحشي شمال و جنوب امريكا را در هم مي‌كوبيد، قرار گرفت.
جنگ، تمامي تحولات فوق را شتاب بخشيد: و آهنگ حركت تمام نهاد‌ها را تنظيم كرد. ارتش دائمي جديد، كه در روزهاي صلح به همان قدرت گستردگي و هيبت روزهاي جنگ بود، جنگ را از شكل يك پديده‌ي نامنظم به صورت فعاليت دائمي در آورد. نياز به عضله‌هاي پرهزينه‌ي جنگ، شهرها را در چنگال اليگارشي رباخوار كه زندگي مجلل داشتند و سياستهاي شريرانه‌ي حكام را به‌واسطة سود و تاراج، تامين مالي مي‌كردند قرار داد، اليگارشيِ مذكور در پي تحكيم موقعيت خويش از طريق پشتيباني از استبداد بود. در مواقع بروز بحران اقتصادي، تفنگ سربازان اجير، مي‌توانست به سمت اولين نشانه‌هاي شورش و انقلاب، يعني اقشار پائين دست نشانه رود. (انگلستان زودتر از بقيه كشورها توانست به‌واسطة برانداختن خاندان مستبد استوارت[260] از الگوي باروك رهايي يابد.)
 در قرون وسطي، سربازان وادار مي‌شدند كه در قدرت خويش، پيشه‌وران، بازرگانان و كشيشان را سهيم سازند: اينك در ذيل انديشة سياسي دولتهاي مطلقه، تمامي قوانين، به قوانين مادّي مبدل شدند. همان كسي كه قادر بود ارتش و تسليحات لازمه‌ي آن‌را تأمين نمايد، قادر بود آقا و صاحب شهر گردد. شليك، هنر حكومت را آسان ساخت: قدرت شلليك، سريعترين راه پايان‌دادن به يك مجادله‌ي پيچيده بود. به‌عوض پذيرش اصلاحات كه تنوع طبايع، منافع و اعتقادات را تأمين ميكرد، طبقات حاكم فقط از طريق قدرت نظامي اقتدار خود را تأمين مي‌كردند. در فرهنگ واژگان طبقات حاكمه فقط واژه‌ي ”ستاندن“ وجود داشت. تفنگ، توپ، ارتش دائمي به ايجاد رقابت ميان حكامي كه قانون ديگري را غير خواست و هوس خود نمي‌شناختند، منجر شد-اين رقابت وحشتناك ميان مستبدين، سوء‌ظن‌ها و اوهام را برخي مواقع به شكلي احمقانه و برخي مواقع به شكلي ماهرانه به آئين‌هاي سياسي ارتقاء دادند. امروزه مقلدين تماميت‌خواه آنها، بدون كوچكترين توهم و پندار اما با ظرافت بسيار زياد براي تخريب، وجود و هستي تمدن جهاني را تهديد مي‌كند. 
دگرگوني در هنر جنگ به حاكمان دورة باروك امتياز پرقدرتي بخشيد. اين نيرو، بيش از هرنيروي منفرد ديگري، سرشت و خميره‌ي شهر را دگرگون ساخت. قدرت به مترادف عدد و عدّه مبدّل شد. بوتر[261] مي‌نويسد ”بزرگي شهر به معناي وسعت زياد يا عظمت حصارها نيست، بلكه توده و شمار ساكنان و قدرتشان مي‌باشد؛ ارتش كه براي جنگهاي دائمي به‌خدمت گرفته مي‌شد به عنصر جديدي در دولت و زندگي شهرمركزي تبديل شد. در پاريس و برلين و ديگر مراكز كوچكتر، ارتش تقاضاي جديدي در خصوص مسكن خلق كرد، زيرا امكان جادادن و اسكان دائمي سربازان در ميان ساكنان شهر بدون نارضايتي و شكايت فراهم نمي‌شد. شاهد مدعا در اين رابطه كوشش‌هايي است كه در مستعمرات انگلستان در امريكاي شمالي شكل گرفت.» پادگانهاي نظامي در نظام باروك، همان جايگاه صومعه‌ها در نظام قرون وسطايي را داشتند؛ و ميادين مشق و سان-براي امثال اردوگاه جديد مارس در پاريس-كه در شهرهاي جديد به‌عنوان مارس شناخته مي‌شد در نقاشي‌هاي دورة رنسانس نيز وجود داشت. گردهمايي براي مراقبت و محافظت، مشق ]نظامي[ و سان، به يكي از نمايشات توده‌اي بزرگ براي توده‌ي برده صفت در حال افزايش مبدل شد: صداي شيپور، ضربات طبل، صداي شاخص مرحلةجديد زندگي شهري، درست به‌مثابه به‌صدا درآمدن ناقوس‌ها در شهرهاي قرون وسطا بود. استقرار طاق‌ نصرتها، خيابانهائي‌كه ارتش پيروز مي‌توانست با حداكثر تأثيرگذاري بر تماشاچي رژه برود، مرحله‌اي غيرقابل اجتناب در طراحي مجدد مراكزي جديد شهري بالاخص پاريس و برلين بود. 
به‌موازات پادگانها و زمين‌هاي مشق، كه قطعات وسيعي را در مراكز بزرگ اشغال مي‌كردند، كارخانه‌ها و انبارهاي تسليحات جاي گرفتند. در قرن شانزدهم شمار زيادي از اين ابنيه‌ها ]در شهرها[ احداث شد. در حدود سال 1540 فرانسيس اول، يازده كارخانه و انبار تسليحات احداث كرد: اين روند در تمامي ديگر مراكز ]پايتخت‌ها[ به شكلي ضعيف و با روندي كندتر اتفاق افتاد. همانطوريكه سومبارت[262]  خاطرنشان كرده است، سربازان، مصرف‌كنندگان صِرف بودند، و حتي در واقع توليدكنندگاني كه خط توليدشان گرايش منفي داشت. تقاضاي مسكن براي سربازان، با تقاضاي مشابهي در زمينة تدارك مواد غذايي، آب مشروب و پوشاك همراه بود. از اين‌رو رديفي از مشروب‌فروشي‌ها و خياطان ارتش در اطراف پادگانها؛ يعني دومين ارتش دائمي از مغازه‌داران، خياطان، مي‌فروشي‌ها، و فاحشه‌خانه‌ها رشد نمودند–بدبخترين كساني كه گرفتاري خود را مرهون تعارضات نظامي بي‌پاياني مي‌دانستند كه اروپا را دربرگرفته بود و در قرن هيجدهم به اوج خود رسيد (مراجعه كنيد به خلاصه‌ آماري كه توسط سوروكين[263] به شكلي استادانه تدوين شده است). 
]نكته‌اي كه مي‌بايست در اينجا بدان اشاره كرد[ توجه اندك به حضور پادگان به‌عنوان يك عنصر در ايجاد شهرهاست. در سال 1740م. شماره نظاميان مستقر در برلين 21309 نفر از كل جمعيت 90000 نفري شهر بود كه در حدود يك‌چهارم جمعيت شهر بود. حضور انبوه انسانهاي فرمانبردار و ماشيني صفت، ضرورتاً بسياري از جنبه‌هاي زندگي را تحت تأثير قرارداد. ارتش، به‌واسطه نظم و انتظام‌اش، الگويي را براي ديگر اشكال اجبار سياسي فراهم ساخت: مردم به پذيرش عربده‌هاي ستيزه‌جوي گروهبان مشق ]نظامي[ و شيوه‌هاي وحشيانه و متكبرانه‌ي طبقات فرادست وادار شدند: اين روشها به‌وسيله صاحبان صنايع، كه در كارخانه‌هاي خود شبيه مستبدين مطلقه العنان بودند، تكرارشد. هوتون[264] در تاريخ بيرمنگام[265] نقل مي‌نمايد كه چگونه يك مالك در سال ”1728 … به زور يك بناي عمومي را ابتدا، تالار چرم ناميد و سپس به ملك خصوصي تبديل كرد… ]وي[ مكرراً ساكنان ]شهر[ را در رابطه با ادعايشان ]در مورد ساختمان فوق[ فرا خواند، اما كسي قدم پيش ننهاد، مالك به كرختي و سستي آنان خنديد و ملك را در اختيار خودگرفت؛ در زير جلا و لطافت رفتارهاي طبقات فرادست دورة باروك، تهديد دائمي و نظم اجباري نهفته بود. اين دو مشخصه، تمامي جنبه‌هاي زندگي باروك، حتي تجمل و حماقت آنرا تهديد مي‌كرد. 


(F2) 5: ايدئولوژي قدرت 
دوبازوي نظام جديد، ارتش و ديوانسالاري بود: اين دو، پشتيبان معنوي و دنيوي استبداد متمركز به شمار مي‌رفتند. هردو عنصر، اثربخشي خود را به هيچ‌ وجه مرهون قدرت بزرگتر و بسيار فراگير ماليه و صنعت سرمايه‌داري نبودند. مي‌بايست همراه با ماكس‌ وبر[266] اين نكته را خاطرنشان نمود كه مديريت عقلاني ]گردآوري[ ماليات، دستاورد شهرهاي ايتاليايي، بعد از زمان از دست‌رفتن آزادي‌ بود. اليگارشي جديد ايتاليا، اولين قدرت سياسي بود كه ماليه خود را در تناظر با اصول دفترداري تجاري انتظام بخشيد–و بلافاصله مي‌توان دست ظريف كارشناسان مالياتي و مديران مالي ايتاليائي را در تمامي مراكز اروپايي مشاهده كرد. گذار از اقتصاد معيشتي به اقتصاد پولي، به‌مقدار زيادي منابع دولتي را افزايش داد. انحصار رانتِ به‌دست‌آمده از راهزني دريايي و غارت، جزيه حاصله از سرزمين‌هاي مفتوحه، انحصار امتيازات خاص در توليد و فروش به‌واسطة امتيازاتي كه از سوي دولت اعطا مي‌شد، و كاربرد آن در رابطه با اختراعات صنعتي، تمامي اين منابع، خزائن فرمانرمايان را انباشت. گسترش مرزهاي دولتي به منزله‌ افزايش جمعيت ماليات‌دهنده بود: افزايش جمعيتي شهر مركزي به مفهوم افزايش رانت[267] بود. هردو شكل افزايش ]درآمد دولت[، نهايتاً به پول تبديل شده و به خزانه‌داري مركزي واريز مي‌گشت، حكومت‌هاي سلطنتي نه تنها در زمينة بنيانگذاري صنايع، در تسليحات، در توليد چيني‌آلات و فرشينه‌ها، شيوه‌ سرمايه‌داري را در پيش گرفتند؛ بلكه ذيل انديشة ”موازنه مطلوب تجاري“ در پي ايجاد نظام استثماري بودند كه هردولت مي‌بايست در مبادلات ]بين‌المللي[ برحسب طلا، چيزي بيش از آنچه از دست مي‌داد، به دست آورد.
 سرمايه‌داري به‌نوبه‌ي خود نظامي‌‌گرا شد، و بر بازوان دولت، بالاخص پس از تأسيس بنيادهاي استثمار مستعمرات و امپرياليسم كه ديگر قادر به چانه‌زني براي كسب امتياز نبودند، اتكا داشت. بالاتر از همة اينها، توسعة سرمايه‌داري رفتار سكولار[268] در زمينة انديشه‌ و شيوه‌هاي عيني ارزيابي در تمامي عرصه‌ها را گسترش داد: زندگي دورة باروك بر همين ]روشهاي[ پيچيده، دقيق، منتظم، و به‌طور ساختگي كارآمد اتكا داشت. طبقات جديد بازرگان و بانكدار بر نظم، جريان عادي امور، قدرت، روش و تحرك تأكيد مي‌كردند، رفتارهايي كه به افزايش نظارت عملي مؤثر تمايل داشتند. هاكوب ‌فوگر[269]، حتي داراي مجموعه‌ي مسافرتي مخصوص براي خود بود كه شامل سيستم غذاخوري مي‌شد و به‌شكل منسجم سازمان‌يافته بود: ]به‌طور خلاصه[ هيچ‌چيز به شانس و اتفاق برگزار نمي‌شد. قالبي كه در ضرب سكه در ضرابخانه‌ي ملي به‌كارگرفته مي‌شد نماد ويژگيها و خواص درحال ظهور نظم جديد بود. تمايلاتي كه بعدها در علوم طبيعي گسترش يافتند، ابتدا در دفترخانه‌هاي حسابداري ظاهر شدند: تأكيد بازرگانان بر رياضيات و ادبيات–كه هردو براي تجارت راه دور، بواسطة آنكه عامل پرداخت برمبناي دستورات مكتوب عمل مي‌نمود، ضروري بودند-به مؤلفه‌ي اصلي آموزش جديد مدارس دستور زبان تبديل شدند. تصادفي نبود كه نيوتون، رئيس ضرابخانه شد يا اينكه تجّار لندن به تأسيس انجمن سلطنتي و انجام آزمايشات در فيزيك كمك كردند. اين رشته‌هاي مكانيكي در واقع قابل تبديل ]به امور اجتماعي و تجاري[ بودند. 
در وراي منافع بلافصل سرمايه‌داري جديد، با عشق تجريدي پول  و قدرت، تغييري در تماميّت چارچوب مفهومي بوقوع پيوست. اولين تغيير، مفهوم جديد فضا بود. سازماندهي فضا يكي از بزرگترين پيروزي‌هاي انديشة باروك بود كه فضا را ممتد ساخت، آن‌را تا حد اندازه‌گيري و انتظام تقليل داد، حدود آن‌را براي شمول فواصل بي‌نهايت دور و بي‌نهايت كوچك گسترش داد؛ و در نهايت فضا را با حركت درهم آميخت. 
اين تحولات ابتدا به‌وسيلة نقاشان و معماران شكل گرفت كه با آلبرتي[270] برونولسكي[271] و اوچلو[272] آغاز مي‌شد. در حالي‌كه واقع‌گرايان فلاندري با كار برروي وسايل پيشرفته صنايع ريسندگي درك دقيقي از فضا داشتند، سازماندهي فضا برمبناي رياضي در قرن پانزدهم توسط ايتاليا‌ئي‌‌ها در محدوده‌ي دو سطح هندسي يعني چارچوب-پيش‌‌زمينه و خط افق صورت گرفت. ايتاليائي‌ها نه تنها فاصله را به شدتِ رنگ و كيفيت نور ارتباط دادند، بلكه ]فاصله[ رابه حركت اجسام از طريق تصوير بعد سوم مرتبط ساختند. در كنار هم قراردادن خطوط و اجسام نامربوط كه تاكنون بي‌سابقه بوده است در چارچوب چهارضلعي باروكي–كه از مرزها و حدود نامنظم نقاشي قرون وسطي متمايز شد،-با تثبيت سياسي منطقه درچارچوب منسجم دولت همزمان بود. اما تكوين‌خط مستقيم و بَر ساختماني يكنواخت، به‌عنوان ابزار بيان حركت يكسان، حداقل يك قرن قبل ازساخت نماهاي واقعي در كنار خيابانهاي بي‌انتها (به لحاظ بصري) شكل گرفت. 
به همين روال، مطالعة پرسپكتيو ديوار حصار را حذف كرد و فاصله را در سمت افق افزايش داد و توجه را بر سطوح دورشونده متمركز ساخت . اين پديده مدتهاي مديدي قبل از آنكه ديوار به‌عنوان يكي از ويژگيهاي برنامه‌ريزي شهري حذف شود مرسوم شده بود. اين امر مقدمه‌ي زيباشناختي براي خيابانهاي بزرگ دورة باروك بود، كه غالباً داراي يك تك ‌ستون هرمي، يك طاق يا يك ساختمان منفرد براي پايان‌بخشيدن به اشعه‌هاي خطوط گچبري و لبه‌هاي سنگفرش بود. ديد و چشم‌انداز بلند به فضا–كه از نشانه‌هاي طرح باروك است-ابتدا به‌وسيله‌ي نقاشان كشف شد.عبور ]از مقابل يك شيء[ بسيار مهمتر از نزديك شدن به آن بود: در پيش ‌زمينة قصر فارنيز[273]  در مقايسه با نماي زشتي كه تپه را مي‌پوشاند، جذابيت نسبتاً كمتري وجود داشت. پنجره‌ي جديد رنسانسي، به‌طور قطع يك قاب عكس بود، و نقاشي رنسانسي يك پنجره‌ي تصوري در شهر است كه باعث فراموشي حياط كسل‌كننده‌اي است كه يك پنجره‌ي واقعي مي‌تواند ارائه نمايد. 
گرچه نقاشان متقدم بر دكارت، رياضيات دكارتي را ارائه كردند در سيستم مختصات آنها، مفهوم كلي زمان نيز بيان رياضي يافت. از قرن شانزدهم به بعد، ساعت خانگي در خانواده‌هاي طبقات فرادست بسيار مرسوم شد. اما در حالي‌كه فضاي باروكي موجد حركت و سفر بود خود به تصرف سرعت درآمد –شاهد مدعا گاري‌هاي چرخدار اوليه و دوچرخه مي‌باشد-زمان باروكي فاقد ابعاد بود: زمان باروكي پيوستار لحظه به لحظه به‌شمار مي‌رفت. زمان، نه به شكل استمرار و انباشتي، بلكه به‌صورت ناپيوسته ظاهره مي‌شد و از شكل زمان هميشگي و دائمي به‌درآمده بود. شيوه‌ي اجتماعي زمان باروكي مفهومي از مُد را يدك مي‌كشيد كه هرسال تغيير مي‌كرد؛ و در جهان مُد خطا و اشتباه جديدي-منسوخ شدن-ابداع مي‌شد. و آن ابزار عملي ]زمان باروكي[ روزنامه بود كه با ”حوادث“ منطقاً گسسته و پراكنده، فقدان هرگونه اتصال بنيادي به استثناي همزماني، سروكار داشت. اگر در اشكال فضايي، الگوهاي تكراري معناي جديدي به‌خود مي‌گرفتند-ستونها در نماي ساختمان‌ها، رديف انسانها در ميدان سان و رژه-در زمان، تأكيد بر تازگي بود. همچنان‌كه در مورد تب و موج باستان‌شناسي اين نه كشف تاريخ، كه انكار آن مدنظر بود. تاريخ واقعي را نمي‌توان كشف كرد. 
مجرداتي نظير پول، پرسپكتيو فضايي و زمان ماشيني، چارچوب محصور زندگي جديد را فراهم آورد. تجربه، مستمراً به تنها عناصري كه امكان تفكيك و جداسازي آنها از كل فراهم بوده و به‌صورت جداگانه سنجيده مي‌شدند تقليل يافت. بدين ترتيب تعدد اجزا و عناصر جايگاهسازمان و نظام را اشغال كرد. آن بخش از تجربه كه بقاياي مبهم از خود برجاي نمي‌گذاشت، واقعي قلمداد ميشد؛ و اگر چيزي برحسب حس بينايي و نظم ماشيني قابل بيان نبود، ارزش ابراز را نيز نداشت. در هنر، پرسپكتيو و كالبدشكافي؛ در اخلاقيات، اعتراف نظام‌مند به گناهان درنزد يسوعيان؛ در معماري، تناسب ثابت پنج‌ فرمان، و در برنامه‌ريزي شهري، پلان هندسي كه به شكل ماهرانه طراحي شده بود مضامين اشكال جديد زندگي بودند. 
اشتباه نكنيد؛ عصر تحليل‌هاي تجريدي، همچنين دورة تبيين‌هاي فكري درخشان نيز بود. نظام جديد سروكارداشتن با اجزاي قابل تحليل رياضي به جاي ”كلّ‌ها“ براي اولين بار ابزارهاي عام قابل فهمي را براي تقرب به اين كلّ‌ها فراهم آورد: ابزار نظمي كه نظير دفترداري دوبل درتجارت مفيد بود. در علوم طبيعي، روش تجريد منجر به كشف واحدهايي شد كه مي‌توانستند بطور كامل مورد بررسي قرارگيرند، درست بدان دليل كه آنها تكه‌تكه و جزء‌جزء بودند. دستاوردهاي مربوط به قدرت نظام‌مند انديشه، و پيش‌بيني دقيق حوادث طبيعي، به‌واسطة يك ‌سري پيشرفتهاي بزرگ فني موجه جلوه نمودند. 
اما درعرصه اجتماع، تفكر برحسب تجريدات، آثار فاجعه‌آميزي به همراه داشت. نظم جديدي‌كه درعلوم طبيعي مستقر شد براي تشريح يا توصيف واقعيتهاي اجتماعي بسيار محدود بود و حتي تا قرن نوزدهم تكوين مقوله تحليل آماري نقش بسيار اندكي در بسط انديشة اجتماعي داشت. در قانون و عرصه‌ي حكومت، انسانهاي واقعي، انجمن‌ها و شهرهاي واقعي، به‌مثابه اجسام تصوري و غيرواقعي درنظر گرفته مي‌شدند؛ در حالي‌كه موهوماتي نظير حقوق الهي، سلطه‌ي مطلقه، دولت و حاكميت به‌مثابه واقعيات مدّنظر قرارمي‌گرفتند. ”انسان رهاشده“ از مفهوم وابستگي به انجمن و همنوع، جدا افتاده و بي‌جا و مكان بود: به مثابه اتم قدرت، بيرحمانه در پي فرمان بود كه از سوي قدرت صادر مي‌شد. بواسطة جستجوي قدرت مالي و سياسي، انگاره‌ي محدوديت يعني محدوديت نفرات، محدوديت ثروت، محدوديت رشد جمعيت، محدوديت گسترش شهري ناپديد شد؛ و گسترش كمّي به پديده‌ي غالب تبديل شد. ]اين در حالي است كه در دورة قرون وسطا[ بازرگان نمي‌توانست زياد ثروتمند باشد، دولت نمي‌توانست منطقه‌ي وسيعي رابه تصرف درآورد و شهر چندان بزرگ نبود. 
بوترو كه معاصر اين بسط كمّي بود، چنين خاطرنشان مي‌نمايد ”بنيانگذاران شهرها براين باور بودند كه قوانين و نظام مدني را جائي‌كه انبوه عظيمي از انسانها در هم مي‌لولند نمي‌توان به‌سادگي حفظ كرد (زيرا انبوه جمعيت، توليدمثل نموده و موجب اغتشاش مي‌شود) آنها شمار شهروندان را تا آنجا محدود كردند كه وراي آن، فرم و نظمِ حكومتي مورد نظر آنان در شهرها، ديگر قابل دوام نبود. اما رومي‌ها، از آن جائي‌كه تصور مي‌كردند قدرت ‌(كه بدون آن شهر ديگر نمي‌تواند پابرجا بماند) عمدتاً ناشي از شمارجمعيت مي‌باشد تمامي راهها و ابزارها را براي گسترش و عظمت كشورشان بكار مي‌بستند“. 
آرزو و خواست هرچه بيشتر پيروان و تابعين–كه به منزله‌ي گوشت گاوهاي شيرده كه مي‌توان از آنها ماليات و رانت دريافت كرد-با آرزوي سلاطين و سرمايه‌داران كه در پي بازارهاي هرچه متمركزتر و بزرگتر بودند، متناظر مي‌شد. قدرت سياسي و قدرت اقتصادي يكديگر را تقويت مي‌كردند در نتيجه شهرها رشد كردند؛ رانت افزايش يافت و ماليات بيشتر شد. هيچ يك از اين دستاوردها تصادفي به دست نيامد. 


(F2) 6: حركت و خيابان 
از آنجائي‌كه با عصر تجريدات سروكار دارم، بر آن هستم تا اين شيوه را ادامه دهم. ]بنابراين[ پيش از آنكه به كل بپردازم به جزء خواهم پرداخت. ابتدا به خيابان مي‌پردازم و سپس به ساختمانها و نهادهاي مجزا خواهم پرداخت، و فقط پس از اينها است كه به شهر خواهيم رسيد، كه آن‌هم نه به‌عنوان يك واحد اجتماعي كامل بلكه به‌عنوان يك واحد زيباشناختي، مورد بازبيني قرارخواهد گرفت. 
خيابان مهمترين نماد و واقعيت اصلي شهر دورة باروك بود. نه تنها امكان آن وجود داشت كه يك شهر را در كل به سبك دوره‌ باروك طراحي نمائيم ؛ بلكه امكان آن وجود داشت كه با احداث نيم‌دوجين خيابان و يا يك محله‌ي جديد، مشخصات شهر باروكي را مجدداً خلق كرد. در گسترش خطي طرح شهر، حركت وسائط چرخ‌دار نقش اساسي داشت؛ و هندسي‌كردن عمومي فضا كه مشخصه‌ي اين ‌دوره بود، مي‌توانست رويهمرفته فاقد كاركرد بوده و حركت ترافيك و حمل و نقل را تسهيل نكرده و در عين حال، بعنوان بيان مفهوم مسلط زندگي عمل مي‌نمود. طي قرن شانزدهم استفاده از چهارچرخه‌ها و گاري‌ها در شهرها عموميت يافت. اين امر تاحدودي ناشي از اصلاحات فني بود كه چرخهاي توپر قديمي را با چرخهايي كه از قطعات مجزي توپي، طوقه‌، پره، و يك چرخ اضافي براي تسهيل چرخش ]درجهات مختلف[ ساخته شه بود، جايگزين كرد. 
در مقابل به‌كارگيري وسائط چرخ‌دار مقاومتهايي شكل گرفت، كه دقيقاً مشابه مقاومتهايي بود كه سه‌قرن بعد در برابر راه‌آهن ظهور كرد. خيابانهاي شهر قرون وسطا نه در انداره و نه در مفصل‌بندي‌ها با چنين شيوه‌اي از رفت و آمد انطباق نداشت. توماس مي‌نويسد كه در انگلستان اعتراض‌هايي با اين ادعا كه در صورت حركت گاري‌هاي آبجوفروشي سنگفرش خيابانها غيرقابل نگهداري خواهند شد، رخ داد. اين درحالي بود كه در فرانسه به سال 1563م. پارلمان از پادشاه درخواست كرد حركت وسائط چرخ‌دار در خيابانهاي پاريس را منع گردد –و همين امر مجدداً در قرن هيجدهم تكرار شد. با اين همه، روح جديد در جامعه، ناشي از حمل و نقل سريع بود. تسريع حركت و غلبه بر فضا، آرزوي تب‌آلود ”به جايي رسيدن“ از نمودهاي اراده‌ي معطوف قدرت بود. همان‌گونه كه استو خاطرنشان مي‌سازد، زماني‌كه مُد ]و رسم و روش نو[ در لندن مرسوم شد ”جهان بر روي چرخ حركت مي‌كرد.“ پيش از آنكه قانون جاذبه‌ي نيوتن صورت‌بندي شود، حجم، شتاب اوليه و زمان، مقولات تلاش‌هاي اجتماعي بودند.  
حركت در خط مستقيم درخيابان صرفاً ]عملي[ صرفه‌جويانه نبود بلكه نوعي تفريح خاص به شمار مي‌آمد: حركت درخط مستقيم نوعي شعف و حركت نرم را كه پيش از آن فقط به واسطة چهار نعل تاختن سواركاران در دشتها و مناطق جنگلي خاص شكار شناخته شده بود، امكان‌پذير ساخت. اين شعف و لذت را مي‌شد با مكانيابي منظم ساختمانها، با نماهاي منتظم  حتي كتيبه‌ها و گچبري‌ها، كه خطوط افقيشان به يك نقطه گريز تمايل داشتند درست در جهت حركت كالسكه بيشتر كرد. درهنگام پياده‌روي، چشم با تنوع و گونه‌گوني‌ها نرد عشق مي‌باخت، اما بالاتر از شيوه‌ي راه‌رفتن، جابجايي و حركت خواستار تكرار واحدهايي بود كه مي‌بايست ديده شوند: به اين ترتيب كه يك بخش مجزا، همانطوري كه لحظه‌اي جلوه كند، بتواند مجدداً بازيافت شده و به صورت تركيبي جلوه‌گر شود. آنچه در مقايسه با موقعيت ثابت و يا حركت و پياده كسل‌كننده مي‌نمود به وزنه‌ي تعادل ضروري در حركت اسبان تيزرو تبديل مي‌شد. 
با تأكيد بر تقاضاهاي ترافيك متكي بر حركت وسائط چرخدار كه در قرن هفدهم به پديده‌اي ضروري تبديل شد، مايل نيستم نياز تعيين‌كننده و شاخصي، ]يعني [ نياز و ضرورت خيابان براي حركت نظامي را كه پيشتر خود را نشان داده بود مورد چشم‌پوشي قراردهم. آلبرتي كه در هرصورت نظريه‌پرداز شهر دورة باروك به‌شمار مي‌رود،ميان خيابانهاي اصلي وفرعي تمييز قايل شده است. خيابان نوع اول–كه نام آن نيز مهم است-خيابان نظامي بود: به‌نظر وي اين خيابانها مي‌بايست مستقيم باشند. كسي كه عده‌اي را در شهري با طرح غيرمنتظم هدايت كرده باشد، دشواري هدايت آنها با آرايش نظامي را در پيچ و تابها، بالاخص خيابانهايي كه شيب‌بندي نشده باشد را مي‌شناسد: به ناگزير افراد از نظم  ترتيب خارج شده و نوعي بي نظمي ظاهر مي‌شود. براي دست‌يافتن به حداكثر تأثيرگذاري در ميادين ]سان[، حداكثر نمايش نظم و قدرت، تدارك دسته‌اي سرباز با يك ميدان باز يا خيابان مستقيم و طولاني ضروري است.  
 طراحان شهرهاي جديد، نياز مستمر به ارتش را همواره در ذهن خود داشتند: پالاديو[274] در اين خصوص از ديدگاههاي آلبرتي تبعيت مي‌كرد. به علاوه به واسطة طراحي خيابان‌هاي مستقيم، آنها كوتاه و راحت و مناسب شده و به‌قدري عريض خواهند بود كه اسب و درشكه هنگام تلاقي با يكديگر بدون هيچ مانعي عبور نمايند، پالاديو مي‌نويسد كه ”راهها به‌شرطي مناسب وراحت خواهند بود كه تماماً به يك اندازه احداث شوند، بدين ترتيب كه نيروي نظامي بتواند درهمه‌جاي آن به‌سهولت سان و رژه برود.“ اين خيابانهاي هم‌شكل و بيش از اندازه بزرگ كه آفت توسعة واحدهاي همسايگي در شهرهاي جديد و بسيار پر هزينه‌ بودند، صرفاً مبناي نظامي داشتند. 
تعريف پالاديو از خيابان‌هاي نظامي نيز داراي اهميت است: وي آنها را از خيابانهاي غيرنظامي با ذكر اين نكته كه اينها از وسط يك شهر تا شهر ديگر امتداد يافته ”براي مصارف عامه‌ي مسافرين در هدايت درشكه‌ها و ارتش براي سان مورد استفاده قرارمي‌گيرند“ متمايز ساخت. به همين دليل پالاديو فقط با خيابانهاي نظامي سروكار داشت، زيرا خيابانهاي غيرنظامي نيز براساس همان اصول نظامي تعديل يافته و بسيار بيش از آنكه هستند ”قابليت تحسين خواهند يافت.“ با بررسي اهميت ارتش براي طبقات حاكم، تعجب‌آور نخواهد بود كه عبور و مرور نظامي از حركت اوليه‌ي آلبرتي تا ادامه‌ نهايي اين كار در طراحي بلوارهاي پاريس توسط هوسمان[275]، عنصر تعيين‌كننده در طراحي شهرهاي جديد باشد. 
تأثير زيباشناختي صفوف منظم و خطوط مستقيم سربازان به‌واسطة انتظام معابر افزايش مي‌يابد: خطوط استوار سان و رژه به مقدار زيادي به نمايش قدرت كمك مي‌كند و بدين ترتيب حركت يك هنگ اين اثر را برجاي مي‌گذارد كه اين فوج مي‌تواند يك ديوار محكم را بدون از دست‌ دادن يك نفر درهم بشكند. و اين دقيقاً اعتقادي بود كه نظاميان و پادشاهاه مي‌خواستند در جمعيت شهرها القاء نمايند: اين امر به آنها كمك ميكرد كه بدون اعمال قدرت، كه همواره اين امكان صرف را با خود به همراه دارد كه ارتش را دچار زيان و فاجعه سازد، مردم را زير فرمان خود نگاه دارند. مضافاً خيابانهاي غيرمنتظم، با سنگفرش ناهموار، و با مقدار زيادي قلوه‌ سنگ و مخفيگاهها و تشكل‌هاي خود جوش افراد داراي امتياز و تسلط بر سربازان آموزش ديده بودند: سربازان قادر به شليك به گوشه‌ها و زوايا نبودند و نمي‌توانستند خود را از پاره ‌آجرهاي پرتاب‌ شده از دودكش‌ها كه بربالاي سرآنها قرارداشت، محافظت نمايند: آنها نيازمند فضا بودند كه بتوانند در آنجا مانور نمايند. آيا خيابانهاي قرون‌وسطايي پاريس از آخرين پناهگاههاي آزادي ‌خواهان شهري نبود؟ تعجب ندارد كه ناپلئون سوم، ايجاد انحناء در طرح خيابانهاي باريك و بن‌بست‌ها را قدغن كرد و تمامي محلات را براي تدارك بلوارهاي وسيع منهدم ساخت: اين امر بهترين روش‌ دفاعي در مقابل تهاجم از درون بود. براي حاكميت مبتني بر زور و اجبار بدون رضايت و مهرباني، مي‌بايد زمينة مناسب شهري را بوجود آورد. 
در شهر جديد يا در الحاقات منظم وهندسي مراكز قديمي، ساختمانها جايگاهي را براي خيابان فراهم مي‌آوردند و خيابان اساساً يك زمين يا ميدان رژه بود: مكاني كه تماشاچيان در كنار پنجره‌ها و يا پياده‌روها جمع مي‌شدند تا تحولات و تمرين‌هاي نظامي ورژه‌هاي پيروزي را نظاره نمايند–و به‌موقع شگفت‌زده شوند وبه هراس افتند. ساختمانها در دو طرف خيابان به‌طور هم‌شكل و خشك و رسمي نظير سربازان به حالت خبردار قرارداشتند: سربازاني كه با لباس متحدالشكل در خيابان رژه مي‌رفتند ساختمان كلاسيك در حال حركتي را شكل داده و تكثير مي‌كردند. ]اما[ تماشاچي يا ناظر ثابت بود: زندگي از مقابل ديدگان وي، بدون اجازه‌ي او، بدون كمك او، رژه مي‌رفت: او مي‌توانست از چشمانش ]براي تماشاي رژه[ استفاده كند، اما اگر مي‌خواست لبانش را بگشايد، يا جايگاهش را ترك كند، بهتر آن بود كه ابتدا اجازه مي‌گرفت. 
در شهر قرون وسطايي، طبقات فرادست و فرودست در خيابان يا در بازار، همچنان‌كه در كليساي جامع، دوش به‌دوش يكديگر حركت مي‌كردند: ثروتمندان سوار بر اسب بودند اما ]براي عبور فقرا با باري كه بردوش داشتند يا گداي كوري كه با عصايش به‌دنبال كناررفتن از سرراه بود، منتظر مي‌ماندند. حال، با گسترش خيابانهاي عريض، جدايي‌گزيني اين دو طبقه به شكل ]خاص[ خود در شهر نايل مي‌شد. ثروتمند سواره بود و فقير پياده. ثروتمند ]سوار بر اسب يا درشكه[ در محور خيابانهاي عريض به چپ و براست مي‌رفت: فقرا در خارج از محور، در كنار خيابان و در باند مخصوصي كه براي پياده‌ها تدارك شده بود يعني در پياده‌رو ]حركت مي‌كردند[. ثروتمندان خيره‌خيره نگاه مي‌كردند و فقرا با دهان باز و حالت تعجب، وقاحت دركنار پستي و فرومايگي قرارداشت. رژه‌ي روزانه‌‌ي قدرت، يكي از نمايشات اصلي شهر دورة باروك بود: زندگي، غيرواقعي، شتاب‌آلود، زرق و برق‌دار و پرهزينه در مقابل ديدگان شاگرد قصاب با سبدي بر روي سر، بازرگان بازنشسته‌اي كه سلانه‌سلانه راه مي‌رفت، خانم خانه‌دار، اهل مد روز كه اجناس ارزان و بنجل خريد مي‌كرد، اوباش عاطل و باطلي كه سربار اشرافيت فرومايه و به تمام معني فلاكت زده بودند، رژه مي‌رفت-]اين صحنه‌ها[ به مراجعان و مشتريان روم دورة امپراطوري شباهت داشت. 
مرسيه[276] در ”تابلو پاريس“ خود كه در قرن هيجدهم تصوير كرده است فرياد مي‌كند ”مواظب باش درشكه!“ ”در پاريس است كه پزشكان كت مشكي در ارابه‌هاي خود، استادان رقص در درشكه‌ي دوچرخ خود، استاد شمشيربازي با اغواگري خاص خويش به حركت درمي‌آيند–و پادشاه پشت درشكه‌ي شش اسبه، همچنان‌كه گويي در حومه، به تاخت مي‌آيد…  . چرخ‌هاي تهديدآميز ]درشكه‌هاي[ ثروتمندان پيروز، به‌سرعت از روي سنگهايي كه به‌خون قربانيان ناراضي خود آغشته است، عبور مي‌كند. ”تصور نكنيد كه در مورد خطر، غلوّ شده است. در فرانسه كه دليجان‌ها در قرن هفدهم براه افتادند، كشته‌ها سالانه از ميزان تلفات راه‌آهن كه پس از آن مرسوم شد، بيشتر بود. افزايش ضرب‌آهنگ زندگي، حركت سريع، خطرات و هيجانات سطحي، همگي براي شيرين‌كردن روانشناختي طعم تلخ نظام سياسي استبدادي بودند. مي‌توان گفت كه در شهر باروك ”درشكه‌ها به‌آرامي حركت مي‌كردند“، اين جمله نظير آن است كه كسي بگويد در ايتالياي فاشيست ”ترن‌ها بموقع حركت مي‌كنند.“ 
تنها يك جايگاه مطلوب در اين نظام استبدادي وجود داشت و آن جايگاه ثروتمندان بود. براي آنان بود كه خيابان ساخته مي‌شد و هموار مي‌گشت و فنرها و بالشتك‌ها به چرخ‌ها ]ي درشكه[ اضافه مي‌شد: در دفاع از آنان بود كه سربازها رژه مي‌رفتند. داشتن اسب و درشكه ]در شهر باروك[ نشانه‌ي جدايي‌ناپذير موفقيت تجاري و اجتماعي بود؛ داشتن اصطبل به معناي وفور نعمت بود. در قرن هيجدهم اصطبل و آغل به محلات كمتر مطلوب مراكز شهري نفوذ كردند، پشت خيابانهاي عريض و ميادين مجلل بوي كاه و كود به مشام مي‌رسيد. اگرچه مرغ و خروس‌ها ديگر به هنگام طلوع قدقد نمي‌كردند، گام‌هاي سنگين و خستگي ناپذير اسب دورگه به هنگام شب از پشت پنجره‌ها شنيده مي‌شد، مردي كه سوار اسب بود مالكيت شهر را در اختيار داشت. 


(F2) 7:ميدان خريد
در كنارِ ميدان سان نظامي، ميدان خريد در مراكز شهري نيز وجود داشت. تشريفاتِ زائد سرشناس و متمايز بودن، بخش عمده‌اي از زمان و تلاش‌هاي مردم را به‌خود اختصاص مي‌داد: هزينه‌هايي ]كه براي شكل[ رقابت صورت مي‌گرفت هرطبقه را تحت تأثير قرارمي‌داد؛ زيرا ”افتخار كسب شهرت روش‌هاي جديد زندگي را برتمامي مردم تحميل مي‌كرد، در اين ميان شهروندان فقير مثل ثروتمندان زندگي ميكردند، ثروتمندان نظير نجبا، نجبا نظير اشراف مي‌زيستند، و اشراف تلاش مي‌كردند بر يكديگر پيشي بگيرند، تعجبي ندارد كه كار و كسب ]مربوط به[ هزينه‌هاي ]مصرفي[ افزايش يافت“. در دورة باروك، قوانين هزينه‌اي قرون وسطايي ]علي‌الظاهر در مورد هزينه‌ها، قوانيني وجودداشته است[ كه پوشاك و هزينه‌هاي هر طبقه رابر اساس سنت تحت پوشش قرارمي‌داد، تقريباً با وجود آنكه از كتابهاي مجموعه قوانين حذف نشد، اعتبار خود را كم‌كم از دست داد. تجمل، به‌عوض جشن‌ها و جشنواره‌هاي عمومي و خاص به كالاي روز تبديل شد: تجمل رقابتي، بيشترخرج ‌كردن با اهميت‌تر از به حد كافي خرج كردن بود. 
بازار روباز قديمي، گرچه از شهرهاي جهان غرب ناپديد نشدند، اما به‌مقدار زيادي به تهيه‌ي موادغذايي محدود شدند: فقط در محلات فقيرنشين، نظير بازار يهوديان در وايت‌چاپل[277] بود كه امكان خريد لباس، يا شلوار يا يك اجاق از گاري روباز وجود داشت؛ گرچه در پاريس، كه در مورد عادات قرون وسطايي سخت‌گيرتر از آن بود كه در ظاهر ديده مي‌شد، فروشگاههاي بزرگ قرن نوزدهمي مجبور شدند حداقل در واحدهاي همسايگي اقشار فرودست طبقه‌ي متوسط دكه‌هاي خياباني را توسعه دهند. ميادين موجود در بازار كه مردم در آنها گردهم مي‌آمدند ديگر جايي در طرح شهري نداشت: دواير و ستاره‌هاي طرح‌هاي شهري جديد، با مخمصة ترافيك وسائط نقليه چرخدار، ديگر محلي براي چانه‌زني و ارزان‌ فروشي نداشت. 
فروشگاههاي روباز، كه مَفرّي براي اتاق كار در پشت ساختمان بودند، كم‌كم ناپديد شدند: نوع جديدي از فروشگاه‌ها پشت پنجره‌هاي شيشه‌اي كه كلّ نماي فروشگاه را اشغال مي‌كرد و محلي براي نمايش كالاها بود، شكل گرفت. از هيچ كوششي براي تزئين قسمت داخلي، بخصوص در مورد كالاهاي باب روز مضايقه نمي‌شد. تزئين مغازه‌ي قنادي با پنجره‌هاي شيشه‌اي و آينه‌هاي بزرگ ]كه فضاي خالي ميان ديوارها را بخود اختصاص مي دادند[ و فانوس‌هاي شيشه‌اي، بيست و پنج طاقچه براي شمع وشش سيني بزرگ نقره‌اي، نقاشي سقف و كنده‌كاري ستونها، زراندود كردن فانوس‌ها هزينه‌ي بيش از اندازه‌اي را مي‌طلبيد. اين يك رسم مدرن است كه دانيل‌دفو[278] در ]كتاب[ ”مغازه‌دار به تمام معنا انگليسي“ آن‌را شرح مي‌دهد ”مغازه‌دار، دوسوّم دارايي خود را در مبله‌كردن مغازه‌اش بكار مي‌بندد … ، اين موضوع كم‌ اهميتي بود كه دو يا سه، و نه، پانصدپوند را خرج اين‌كار مي‌كند.“ 
نمايشگاه فروش كالاهاي مخصوص، جداي از محصولاتي كه در يك سيستم منظم توليد مي‌شدند كم‌كم به منصه‌ي ظهوررسيد و از قرن هفدهم به بعد قدم به‌‌قدم پيشروي نمود و ضرب‌آهنگ فروش را شتاب بخشيد و اضافه بهايي را براي اغوا و وسوسه‌ي بصري بر خريدار تحميل نمود. بازار ايام خاص در روستاهاي همجوار به كار خود ادامه داد؛ اما در شهرهاي تجاري هرروز، روز بازار بود. خريد و فروش صرفاً حمل و نقل تصادفي كالاها از توليد‌كننده به مصرف‌كننده نبود، بلكه اين امر به يكي از مشغله‌هاي اصلي تمام طبقات تبديل شد. ”بازاريابي“ بر نيازهاي خانگي اتكا داشت: ”خريد“ مشغله‌اي چندان ضروري و بي‌معني نبود. خريد، شور و شوق و هيجان را تدارك ديد: خريد فرصت خاصي را براي بانوي خانه‌دار جهت لباس‌ پوشيدن و خارج ‌شدن از خانه و نمايش شخصيت خويش فراهم كرد. 
دانيل دفو مي‌نويسد”من شنيده‌ام“–و از اين شنيده‌ي خود نيز شوكه شده بود-كه برخي از بانوان و به‌خصوص آنها كه پولدار هستند درشكه‌ي خود را سوار شده و يك بعد از ظهر تمام را در خيابان لادگيت[279] و كانت گاردن[280]، در رفتن از يك پارچه‌فروشي به مغازه‌ي ديگر براي ديدن ابريشم‌هاي زيبا و وراجي‌كردن و دست‌انداختن مغازه‌دار بي‌هيچ قصد و هدف خريد صرف كرده‌اند“. 
 
________________
@@@
________________
 II : شهر دورة باروك                 ]5[ شهرمكانيكي و احساس‌برانگيز
نظام باروك به‌واسطة مجموعه‌اي از دستاوردهاي بزرگ رياضي و مكانيكي پابه عرصه‌ي وجود گذاشت. تسلط بر فضا با بهره‌گيري از قطب‌نماي مغناطيسي در دريا، كشف مجدد مفهوم يوناني كرويّت زمين، ترسيم نقشه‌هاي دقيق با استفاده از مختصات عرض و طول جغرافيايي، و تكامل مثلثات، ابداع تلسكوپ براي ديد از فواصل دور، كشف قوانين مكانيكي پرسپكتيو، مكانيزه شدن زمان: مكانيزه شدن فضا: مكانيزه شدن قدرت. 
]تصوير بالا[ بازار جديد: مراحل انتقالي ميان بازار قرون وسطي و بازار واقع در خيابان و محوطه‌ي باز برنامه‌ريزي شهري متأخر. خط بام يكنواخت: قرارگيري ساختمانها به‌شكل قرينه، تكرار كليسا و برج ناقوس در دو طرف خيابان دسترسي: مثال كاملي از نظم كه به‌شكل نظري توسط آلبرتي و بعدها پالاديو طراحي شد. 
]تصوير سمت چپ از رديف دوم[ سازماندهي فضا كه حتي به طراحي پارك نيز بعد از لنوتره[281] تعميم يافت: قرباني‌كردن استقلال اشكال زنده در مقابل نظم بصري: پروكرات[282] در تفريح. استفاده‌ي عمومي از فضاهاي باز به‌عنوان گردشگاه در شهرهاي قرون وسطا فقط در داخل حصار امكانپذير بود. اين ابزار جديد تفريح و جشن كه محصول دربار به‌شمار مي‌رود، در تضاد با پاركهاي رمانتيك ويكتوريايي كه پناهگاه افراد منزوي بود و به‌وسيلة نشانه‌هايي از اشغال انسان، ضايع شد. اين‌دو قطب نشان‌دهنده ميدان رژه و جنگل طبيعي هستند. ميدان رژه كه با رديفهاي هم‌شكل درختان به سبك نظامي پرشده است و حاصل آن يك پارك با طرح هندسي است: جنگلي كه به شكل نامنظم تنگ ‌شده و به شكل پارك رمانتيك درآمده است. قرن نوزدهم تلاش كرد كه نوع‌دوستي (ازدحام جمعيت) رابا طبيعت‌گرايي(خلوت) تركيب نمايد. امروزه، ما مي‌بايست كل منطقه‌ را با نواحي خاص و ساختمانها به شكل مناسب براي برآورده‌ساختن كاركردهاي اجتماعي و شخصي طراحي نمائيم. 
]تصوير سمت راست از رديف دوم[ سقف در دورة رنسانس: همان نظمي كه در طراحي شهر جديد ديده مي‌شود، با محوطه‌ي باز مركزي، خطوط متقارب ترافيك، و بلوكهاي نامنظم مسكوني: به تصوير 8 مراجعه كنيد. 
] تصوير رديف سوم[ گالري سلطنتي هُنري اوليه براي نمايش تابلوهاي نقاشي : هنر قابل جابجائي، كه در رابطه‌ با يك زمينه خاص اجتماعي طراحي نشده است. 
]رديف پائين، تصوير چپ[ متوازن‌ساختن]مفهوم[ مكانيكي از طريق حس شهودي: با نزاكت بودن، حركت با ظرافت، آرامش هنرمندانه: تقاضاي ونوس از مارس مراجعه كنيد به كتاب Luxus und Kapitalismus[283] اثر سومبارت.[284] 
]رديف پائين، تصويرراست[ اتاق خواب دورة  باروك. همان هنرمند، در مجموعه نقاشي‌هاي مربوط به پنج حس، تختخواب را نيز در اتاق غذاخوري ترسيم كرده است. خلوت و كاركردهاي خاص به‌آرامي ظاهر ميشوند. درب‌هاي بسته و شور و شوق بي‌پرده در اتاق خواب به تلوّن جنسي جديد يعني التذاذ از لُختي منجر گشت. 








________________
II : شهر دورة باروك                         ]6[ زندگي درباري
]تصويربالا[ ميدان قصر سلطنتي تويلري[285]: حركت آرام با اسب، يكي از امتيازات ثروتمندان و اعيان بود: انبوه سواران در يك خيابان مستقيم ميان ورساي و پاريس. به درشكه‌هاي شش‌اسبه، همچنين مردان سوار توجه كنيد. ”رژه‌ي چهارگروهان از گارد فرانسه و دو گروهان گارد سوئيسي كه هر روز درمحوطه‌ي وزارتخانه ميان دو رديف نرده، و هنگاميكه شاه در كالسكه‌اش عازم پاريس يا فاونتين بلو[286] بود، منظره‌ي باشكوهي بوجود مي‌آورد: درشكه‌هاي عمومي كه بوسيله‌ پاسكال پيشنهاد شد در اواسط قرن هفدهم در پاريس متداول گشت، و بسال 1650م. براي نخستين بار نيكولاس سايوگ[287] در هتل دوفياس[288]  در خيابان سن‌مارتين، واگن‌ها و اسبهايي را براي كرايه ارائه نمود: كه آغازي براي حمل و نقل جديد شهري بود. اما خيابانها براي مدتها از سنگفرش خوب برخوردار نبودند؛ جاده‌هاي خوب مي‌بايد در انتظار تلفورد[289] و مك‌آدام[290] مي‌ماندند؛ از همين رو حمل و نقل آبي اهميت روزافزوني يافت. در سال 1803م. لندن داراي 3000 قايق سبك، در مقابل 1000 درشكه كرايه‌اي و 400 قايق مسافربري بود. 
]تصوير سمت چپ از رديف وسط [ تالار بال[291]، ورساي. اشاعه‌ي شهوت در تجمل، و ويژگي اراده‌ي معطوف به قدرت در موفقيت كه ظاهراً‌ خارق‌العاده و با ابهت ]مي‌نمايد[. آراستگي: اعمالِ ژست‌هاي آرام و حركات بزرگ‌منشانه: تأكيد بر جدايي از خودبرانگيختگي و بي‌نزاكتي ”طبقات فرودست“. ادب: فرونشاندن امتيازات و مزايا: قدرت تخيل و رابطه‌ي متقابل در اَعمال جزئي زندگي. اظهار عشق: شيوه‌ي پرپيچ و خم براي رابطه‌ي جنسي: تفاوت ميان نزديك‌شدن شكارچي به شكار و قصاب به حيوان. 
] تصويرسمت راست از رديف وسط[ تئاتر سن‌كارلو در ناپل ايتاليا: الگوي بسياري از تئاترها و اپراها كه به‌دنبال آن ساخته شدند. تئاتر در اين‌دوره تسلط داشت و معماري به صحنه‌ي نقاشي تبديل شد. زندگي طبقات فرادست تلاشي براي به صحنه‌درآوردن يك نمايش خوب يود: نخبه‌گان نقش سخنگوي‌ اجتماع را برعهده داشتند . از قرن شانزدهم به بعد، ساختن تئاتر در ايتاليا رونق گرفت: يكي از اولين تئاترها، تئاتر المپيكو[292] در ويسنزا[293] بود كه بوسيله‌ پالاديو طراحي شد و توسط اسكاموزي[294] در 1584م. ساخته شد. كوچ و جابجائي تئاتر از كليسا به دربار، و اسكان گروه بازيگران خانه‌بدوش در يك محل دائمي، از مشخصات توسعة شهري بود: حتي تئاترهاي مردمي انگلستان تحت نظارت اشراف بود. 
]تصوير پائين[ لندن، رانلو گاردنز[295].  يكي از مجموعه تفريگاههاي مسرّت‌بخش عمومي كه به همين شكل و شمايل تا قرن نوزدهم دوام آورد. اين تفرجگاهها پس از فراموشي موقت، در ظاهر و سيماي جديد در اواخر قرن نوزدهم به شكل پارك تفريحي، كه خود ناشي از رشد نمايشگاههاي بين‌المللي بودند، ظاهر شدند. بر اشكال اوليه، اين تفرجگاهها فرمهاي درباري مسلط بود: به توصيف سِر ‌راجر دوكاورلي[296] از واكسهال گاردنز[297] در كتاب[298] مراجعه كنيد. راه چاره ‌شادي و مسرت، شكل شهري همين جهش و تحول باروكي است: بث،[299] بادن بادن[300]، مونا كارلو[301]، ساراتوگا [302]
________________
با شكل‌گرفتن بازار دائمي، توليدكننده و مصرف‌كننده هر دو مجهول‌الهويه شدند در اين ميان واسطه يا دلال بود كه با پيش‌بيني ذائقه‌ي خريدار يا تغيير ذائقه و قضاوت او، براي خود اسم و رسمي تدارك ديد. براي پنهانكاري، چنين تظاهر مي‌شد كه حامي و خريدار جديدي، ]يعني[ مادر مد[303]، بازار را كنترل مي‌كند. در اينجا مجدداً مي‌بايست دست به دامن دانيل ‌دفو گرانقدر شويم: هر خياطي مدها را ابداع مي‌كند، بزاز الگوهاي جديد را بررسي مي‌نمايد، و بافنده آنها را به شكل زيبا و رنگارنگي مي‌بافد و خود را با انواع شكل‌هاي زيبا براي وسوسه كردن تصور و خيال تجهيز مي‌كند؛ درشكه‌ساز، دستگاهها، صندلي‌ها، كالسكه‌ها، درشكه‌ها و انواع وسايل جديد را براي برانگيختن هوا و هوس و خودپسندي بي‌حد و حصر اشراف تدبير مي‌كند... مبل‌ساز همين موضوع را در رابطه با مبلمان انجام مي‌دهد، تا جائي كه بانوان با روح و نشاط را به چنين حماقتي وادار مي‌نمايد كه مبلمان منزل خود را هرساله تعويض نمايند؛ چيزي كه بيش از يكسال دوام بياورد، كهنه ناميده‌مي‌شود و موجب ميشود كه منزل زيبايشان در صورتي‌كه بيش از دوبار به‌وسيله شخصي ديده شود، بنظر معمولي و متوسط‌الحال جلوه كند.
پول والاترين ]چيزها[ بود: آئين و رسومات بازار فقط به مغازه‌ها محدود نمي‌شد. ويكنت ‌دِ‌آونل[304] كه كتاب تاريخ مالكيت وي، اسناد گرانقدري را از كالاها و قيمت‌ها  ارائه مي‌كند، حق مطلب را بجا آورده است. درگذشته تحت رژيم قديم، از اواخر قرون وسطا تا انقلاب كبير، زمانيكه ديگر زور، موقعيت خود را از دست داد و افكار عمومي مورد اندك توجهي واقع شد پول بر فرانسه حاكم بود. تقريباً هرچيزي را مي‌شد با آن خريد: قدرت، افتخار، مشاغل كشوري و لشگري و خود اشرافيت را، كه عناوينش از زمينه‌هايي كه برآن اتكا داشتند، جدايي‌ناپذير بود. براي اينكه كسي باشي، مي‌بايست ثروتمند باشي، و در صورتي‌كه نظر لطف پادشاه بطور اتفاقي شامل حال يك فقير مي‌شد، در يك چشم‌ بهم ‌زدن او را ثروتمند مي‌ساخت زيرا ثروت نتيجة قدرت بود. 
زندگي، حتي زندگي اشرافي، به سهولت خود را در تجارت و پول عرضه مي‌كرد. به اين قطعه از وعظ‌هاي كسل‌كننده اخلاقي قرن شانزدهم دربارة خادمين ]كليسا[توجه نمائيد: ”در بازار بورس يا سهام امور انساني كه روي‌هم‌رفته نظير تجارت شامل خريد و فروش است، بسيار بجا و شايسته خواهد بود كه تمامي انواع تعهدات و شرايط وجود داشته باشد …. اخذ جرايم دَه ‌پوندي براي اعمالي كه ]از آدمي[ سرميزند، با پولي و كالايي كه همه جا حاضر است ]مي‌بايد[ بازار دنيوي را حفظ كرد؛ زندگي شبيه اين ]بازار[ بود. آدمي با چنگ و دندان، با تجارت يا دزدي، يا با به تباهي‌ كشيدن مردم يا شركت مالي پول بدست آورد: ”غارت، آز و ولخرجي“ زندگي را ”به كاردستي حقيرپيشه‌ور، آشپز يا مهتر“ تبديل كرد. غزل وود ورث[305] ادعانامه مختصر و موجزي به‌شمار مي‌رود. 
در مراكز بزرگ شهري، كه ساكنان قادر به شناخت همسايه‌هاي خود نبودند، معيارهاي بازار، به‌طور عام تسلط يافت. مردم با تظاهر و خودنمايي بيش از اندازه، در پي ايجاد تأثيرات قاطع بر پايگاه ]اجتماعي[ خويش در زندگي، ذائقه و سعادت خود بودند: هر فرد و هر طبقه جبهه‌اي مي‌گشود. مُد، لباس متحدالشكل روز بود و ثروتمندان اين لباس را در خانه و خيابان به مثابه‌ي سربازان در هنگام رژه، برتن مي‌كردند شهر ونيز نخستين گام در مُد را با توجه به افسون زنان درباري‌اش بر زمين نهاد؛ در قرن هفدهم اين وظيفه بر عهده‌ي پاريس بود و پس از آن هريك از پايتخت‌ها به‌عنوان الگو براي مابقي كشور عمل كردند. بخشي از عملكرد اقتصادي پايتخت، از ديدگاه عوامل عمده و واردكنندگان، بي‌اعتباركردن كالاهاي محلي بود كه در الگو، رنگ، بافت، تزئين، انطباق با سنن محلي و جنس متنوع بودند، و همچنين به گردش‌ درآوردن كالاهاي مرسوم پايتخت ] درمابقي[ كشور بود. سبك‌هاي بي‌ثبات مادرشهر، متانت و هوشياري پيشه‌وران را به‌موازات از هم‌گسستن تمايلات فردي و ارجحيتهاي سنتي سازنده و مصرف‌كننده، تحليل برد. 
برخي از نشانه‌هاي وضعيت فوق در قرن شانزدهم آشكار شده بود؛ براي آقاي استو: پاسخ به اتهام كساني‌كه، لندن را به نابودي و اضمحلال بسياري از شهرهاي قديمي، شهركهاي شركتي، و بازارهاي موجود دراين قلمرو‌ها متهم مي‌كنند(رنج‌آور است…) اما راجع به خرده‌فروشان و كاركنان صنايع دستي، تعجب‌آور نيست كه آنها شهرهاي محلي را وانهاده و به لندن متوسل شدند؛ زيرا نه تنها دادگاه، كه امروزه بسيار بزرگتر و باشكوهتر از دوران گذشته است … بلكه همچنين برحسب مورد، ساكنان تمامي ايالت‌ها مثل مور و ملخ به شهرها هجوم مياوردند، جوانان آنها تكبر مي‌بينند و تكبر نشان مي‌دهند، ميانسالانشان در هزينه‌ها صرفه‌جويي كرده و به مهمان‌نوازي و خانه‌داري مي‌پردازند. رقابت براي مُد، كه زندگي تجاري دورة باروك بود(و به‌عنوان ميراث اصلي به سرمايه‌داري رسيد)، به مفهوم مرگ صنايع مصرفي شهرهاي ايالتي بود. سرانجام آنها وادار شدند براي بازارهاي دوردست ناشناس توليد نمايند و يا بكلي صنايع خود را از دست بدهند. تأثير اين امر در نظام غيرمنطقه‌اي توليد و توزيع در حال حاضر قابل مشاهده مي‌باشد. اقتصاددانان غالباً آنرا با اثرات طبيعي تخصص‌گرائي منطقه‌اي خلط مي‌كنند. 
در اين اقتصاد، تمركزگرايي شهرمركزي دورة باروك، كه مستلزم اتلاف هزينه در حمل و نقل بود به ويژگي خاص تبديل شد. ”بزرگي و حجم شهر لندن به‌طور قابل‌ملاحظه‌اي بر تجارت داخلي افزود، زيرا تمامي محصولات به بخش سيتي‌ لندن[306] انتقال يافته و از آنجا به عنوان مركز تجاري در تمامي كشور توزيع مي‌شد … “ دانيل ‌دفو مجدداً در جاي ديگر ادعا مي‌كند ”چندين هزار“ من مي‌توانم بگويم چند هزار انسان و اسب در حمل و نقل، و انتقال مجدد رشد اقتصادي انگلستان و واردات آن از كشورهاي خارجي به لندن و بالعكس اشتغال دارند؛ و بسياري از اينها ] انسان و اسب در لندن[ توقف نموده و تقاضاي كار مي‌نمايند…. اگر اين شهر بزرگ به پانزده شهر تقسيم مي‌شد… و آنها در مكانهاي متفاوت و دور از هم قرارمي‌گرفتند حومة بيست يا سي مايلي در اطراف آنها براي تداركشان كافي بود و هر بندر مي‌توانست كالاهاي خود را از خارج وارد كند. 
قطعه‌ي آخر،تبيين مختصري از تفاوت اقتصاد شهري قرون وسطا و اقتصاد دولتي باروك–كه بهتر از اين قابل ارائه نبود-مي‌باشد. اما برحسب فعاليت و جنب‌و جوش اجتماعي و حيات فرهنگي، آنچه دفو آنرا مدح و ستايش مي‌كند در حقيقت ادعانامه‌ي تند و زشت است. 
در لباس‌هاي متحدالشكل كه به طور سالانه تغيير مي‌كرد همچنين در يونيفرومهاي نظامي پايتخت نظامي نوعي عنصر تثبيت‌كننده‌ي همشكلي و استاندارد مشاهده مي‌شد كه تلاش ضروري براي استانده‌سازي ماشيني و از اين طريق مكانيزه شدن كل فرآيند توليد را امكانپذير مي‌ساخت. هم‌آن طوري كه مي‌توان در نماي منتظم كاخ‌هاي جديد سنت‌ پطرز‌بورگ، در زير تزئين، استخوانبندي عريان كارخانه‌ي دورة پارينه‌فني را مشاهده كرد، مي‌توان در زيبائيهاي هندسي شهر باروك، تقسيمات مكانيكي يكنواخت شهر صنعتي را ديد. توجه داشته باشيد كه تحولات تعيين‌كننده ابتدا در شكل نمايشنامه، نمايش و تجملات بوقوع پيوست، كه دستاورد خاص دورة باروك بودند. 
آخرين برآيند جرياناتي كه من مورد بحث قرار داده‌ام، ]يعني[ تكوين و تبديل نمايش مدّ به نوعي شهر تخصصي، مي‌بايد در اينجا مورد توجه قرارگيرد. در حالي‌كه مكانهاي داراي آب معدني، كه مردم پيشتر به‌دلايل بهداشتي به آنها مراجعه مي‌كردند هرگز از لحاظ انتفاع خارج نشد، در قرن هيجدهم اين تفريگاههاي قديمي با هجوم مردم به طرف آنها بدلايلي تازه، يعني نمايش مُد، جان تازه‌اي گرفتند. رژه و نمايش نه تنها به هسته، بلكه به دليل وجودي تمام و كمال نوعي شهر تبديل شد: شهرهايي نظير بث، مارگيت[307]، برايتون[308]، اُستند[309]، بعدها بادن‌بادن[310]، كارلسباد[311]، تراموند[312]، ريوريا[313]، ساراتوگا اسپيرينگ[314] از اين جمله هستند. در اين شهرها طرفداران مُد يكديگر را ملاقات مي‌كردند: گردهمائي‌ها براي خودنمائي در فصول مناسب، بعضي مواقع به بهانه‌هاي بهداشتي، همچنين لذت‌ بردن از زندگي كه ]علي‌الظاهر[ به صنعت و تجارت يعني مشغله‌هايي كه پايتخت را با بوها، صداها و منظرهاي نفرت‌انگيز انباشته بود، صورت مي‌گرفت. در اين مكانها تمامي انواع سرگرمي‌هاي دورة باروك وجود داشت: بالاخص قماربازي، لاس‌زدن، موسيقي، انواع البسه و برخي مواقع تئاتر. اين شهرها دربارهاي كوچكي تحت حكومت يك پرنس خود‌-خوانده كه متخصص در امر پوشاك و رفتار و حاكم مطلق مُد-يعني ژيگلو-بود، اداره مي‌شدند. يك شهر تمام‌عيار در اطراف ميدان رژه و نمايش شكل مي‌گرفت و كسب و كار مثل گذشته در آن رونق مي‌يافت و برآراستگي ]نظم و ترتيب[ سبقت مي‌گرفت؛ براي مثال آتلانتيك سيتي[315] نوع عاميانه‌ي معاصر از شيوه‌ي زندگي دوره‌ باروك، در جزئياتش تعميم خيابانهاي برادوي[316]، فيفت‌ اَوِنيو[317] و ماركَت استريت به‌شمار مي‌آيد كه نه چندان آرامش‌بخش‌تر از خيابان برادوي، و از ويژگي‌ ساحلي كم‌رنگ‌تري در قياس با ماركت ‌استريت برخوردار مي‌باشد. 


8: الهيات جديد
فروپاشي كليساي قرون وسطي ”يون‌ها“‌ئي را كه مجدداً در شهر ]دورة[ باروك متمركز بودند، آزاد ساخت. مي‌توان اين فرآيند را، به شرط ملاحظه چگونگي انهدام هر عنصر در ساختار قديمي از طريق يك نهاد، فرقه يا گروه خاص، به‌صورت انضمامي معنا كرد. به‌دنبال فروپاشي كليسا، پروتستانها منبر وعظ را تصرف كردند و آنرا هسته‌ي نمازخانه‌هاي جديد خود قرار دادند، جائي‌كه تصوير هيچ بت و يا صنمي با چهره سخنران هم‌آوردي نمي‌كرد، هيچ آئين و تشريفاتِ پرمايه‌اي توجه و نظر كس را از صداي مُصر سخنران منحرف نمي‌نمود. اشراف سالاري، بر نقاش و معمار حكمروائي مي‌كرد: هنر به تالارها و گالري‌هاي ويژه انتقال يافت، و براي تسهيل اين فرآيند، نقاشي‌هاي قاب‌دار جاي ديوار نگاره‌ها را گرفتند. فرشته‌ها و مقدسين به خداوندان شراب و سه ‌الهه زيبايي يونان مبدل شدند. اولين چهره‌هاي دنيوي از پاپ‌ها، درباريان و بازرگانان پيرامون شمايل مقدس را اشغال كردند، ]و[ بالاخره جايگزين آن شدند.  دسته همسرايان، كه سرودهاي مذهبي را براي خداوند مي‌خواندند به تالار كنسرت يا به ايوان سالن رقص منتقل شد. جشنواره‌هاي مذهبي، در بزرگداشت ولادتهاي اين جهاني و مراسم ازدواج، به نمايشات درباري مبدل شدند؛ در حاليكه درام، با ترك ايوان كليسا، جائي‌كه روحاني و پيشه‌ور آئين‌هاي رمزي و  ]نمايشهاي[ اخلاقي خود را به اجرا درمي‌آوردند، به بازيگران حرفه‌اي تحت نظارت نجبا تغيير ماهيت داد، اولين محلات جلف و هرزه‌ي اين بازيگران در حومة شهر قرارداشت. اتاق شوراي كليسا به‌همراه مكمل رسمي‌اش يعني روحاني عزب، به كلوپ مردانه‌ي اشراف‌ قرن نوزده تبديل شد: ]كلوپي[انحصاري، رهباني، ولو در شكل و شمايلي خوش‌ گذران: ]از اين كلوپ‌ها ميتوان به[ كلوپ كارلتون[318]، كلوپ رفرم[319]، و مقلدين آنها ]اشاره كرد[. 
در نهايت صحن ]كليسا[، مكان گردهمايي، به ]بازار[ بورس تبديل شد. چندان دور از واقع نخواهد بود كه بازار بورس را معادل رام ‌نشدة صحن ] كليساي[ سنت‌پل تلقي كنيم: در قرن هفدهم دلالان بساط تجارت خود را در صحن كليسا گستردند و صرافان تمامي نمايندگان مسيح-حداقل تا زماني‌كه بوي گند آن به‌قدري فضا را آغشت كه كليساي پولكي نيز نتوانست آنرا تحمل نمايد-را از معبد راندند. طرح ورن[320] ]كه مورد استفاده قرارنگرفت[ براي بازسازي لندن بعد از آتش‌سوزي، به زيبائي، اين نظم جديد زندگي رادريافته بود. وي ]در طرح خود[ موقعيت مسلط را به سنت‌پل نداد: ورن خيابانهاي جديدي را طراحي كرد و اين افتخار را به بورس سهام سلطنتي بخشيد. 
تجزيه كليسا، فرصت‌ خاصي را براي هرنهاد در جهت شكوفائي خود فراهم كرد. به لحاظ اثباتي، اين پديده شاهد ديگري بر تمييز بصري ]نهادها[ و تخصيص‌گرايي زيركانه‌ي كاركردها بود كه نظم ]دورة[ باروك را تشخص بخشيد. تمامي اين نهادها از كليسا منشعب شدند زيرا تعالي و زندگي جديد در آنجا خاموش شده بود: اگر كليسا كنترل درام را به دست مي‌گرفت در آنجا ديگر شكسپيري به منصه‌ي ظهور نمي‌رسيد و اگر رامبراند[321] به تصويرگري پرتره‌هاي گروهي حرفه‌ي ]خاص[ و شخصيتهاي مغرور صنوف ادامه داده بود پرتره‌هاي برجسته‌ي وي محقق نمي‌شد. اما اجزاي مختلف هنر و فرهنگ با توجه به ]ابعاد[ جمعيتي خود به‌عنوان يك كلّ پراكنده شدند و خارج از دسترس‌ قرارگرفتند. فقط در دربار پادشاهان بود كه اين اجزاء مجدداً‌ با همديگر متحد شدند تا كلّ جديدي را در راستاي منافع انحصاري شركاي قدرت شكل دهند. 
ما شاهد آن بوديم كه چه چيزي جايگزين كليساي جامع قرون وسطا شد. اما چه چيزي جايگاه خدا را اشغال كرد؟ در اينجا اين تبديل و تبدل را فقط مي‌توان برحسب كفر و زندقه پيگيري كرد. حاكم مطلق به‌واسطه‌ حق الهي موقعيت الوهي را غصب كرد و مدعي جلال و جبروت خدايي شد؛ وي حتي خود را خداي آفتاب-مدعاي موهوم فرعون و يا اسكندر-ناميد. در آئين جديد، جايگاه مريم باكره، قدرتمندترين شفيع ملكوت اعلاء، به تصرف شاهزاده‌ خانم‌ها درآمد. قدرت و امراي ملكوت جديد دراتحاد كامل با حكومت، دربارياني بودند كه در اطراف تخت سلطنت ازدحام نموده و مراتب سرسپردگي خود را اعلام مي‌نمودند. معادل اين معني، دور از اذهان پرهيزكار قرن هفدهم نيز نبود. برويه[322] مي‌نويسد ”كسي كه سيماي پادشاه را سعادت اعلا مي‌داند، و زندگي خود را در تماشاي او و در تيررس نگاه او بودن مي‌گذارند، تا اندازه‌اي چگونه‌ زيستن در خدا را كه مايه مباهات و شعف قدسين است درك خواهد نمود.“ 
چاپلوسان دانا، رسائلي را در اثبات ارتباط مستقيم ديكتاتور باملكوت، براي برقرارداشتن قدرت مطلقه‌ي وي و توصيه اطاعت از فرامين الهي او، به رشته تحرير درآوردند. آن هنگام كه عقلانيت‌گرايي‌شان در تقابل با ادعاهاي گزافشان عاجز آمد، خود ديكتاتور نظير جيمز اول پادشاه انگلستان، دست به نوشتن ]رسائلي[ در مدح خود زد. براساس نوشته‌هاي كسليونه[323]، كه رساله‌ي كلاسيكي را در باب درباريان نوشت ”پادشاه مي‌بايست سخي و باابهت باشد، و بدون خويشتنداري در حق اطرافيانش سخاوت به خرج دهد، زيرا خداوند، همانطوريكه از گذر ايام برمي‌آيد، خزانه‌دار پادشاهان سخي است.“ شاخ فراواني و ثروت[324] نبايست به ميزاني كه از آن در دربار برداشت ميشود تخليه گردد: ]شخصي بنام[ آونل[325] گزارش نموده است كه يكي از باله‌هاي بزرگ ورساي، كه در آن 150نفر شركت داشتند يكصد‌ هزار فرانك درآمد داشته است. 
تقاضاي نامحدود بودجه، تمامي اقشار جامعه را متضرر ساخت؛ اين تقاضا، راهنماي سياستهاي اقتصادي دولت مطلقه بود. زمانيكه اخذ ماليات ابزار كافي براي پادشاه ومطامع وي فراهم نمي‌ساخت او به غارت-چپاول سرزمين‌هاي دوردست توسط فيليپ پادشاه اسپانيا يا غارت صومعه‌هاي نه چندان دوردست توسط هنري هشتم-متوسل مي‌شد: و هنگامي‌كه اين امور نيز كفاف نمي‌كرد، پادشاه دينارهاي آخر فقرا را به‌منظور بخشش و اعطاي طلا به ثروتمندان چپاول مي‌كرد. و همچنين بود سياست كلي اعطاي امتيازات و حقوق انحصاري: اگر كسي به امتياز خاصي نياز داشت، حتي ساختن يك خانه، مي‌بايست قيمت آن‌را پرداخت نمايد. 
رشد بوروكراسي براي نظارت بر اين دقايق و مضافاً توزيع امتيازات، بارتحميلي بر جامعه را سنگين‌تر كرد: اداره‌ي سرگرداني[326] سهلترين ابزار تأمين مالي مستخدمين و فرزندان كوچكشان بود: از سن ‌پطرز‌بورگ تا وايت‌هال اين اداره تيول مادام‌العمر طبقه‌ي فرادست جامعه بود. مرسيه مي‌نويسد ”بوروكراسي هرگز به چنين درجه از ولخرجي، زياده‌روي و مايه دردسر نرسيده بود… هرگز چنين مشغله‌ي پرزحمتي را پس از ايجاد ارتش كارمندان، كه در كارشان بمثابه پادو عمل مي‌كردند، انجام نداده بود.“ ارجاعات، مقررات، ثبت و ضبط‌ها و تمامي انواع تشريفات با چنين كثرت ]در شمار كارمندان[ و حداقل بصيرت ]در ادارة امور[ صدچندان مي‌شد.“ 
نهايت اينكه، كشور به تمام معنا در خدمت منافع چند خانوار، يا چند صدنفر، كه مالك بخش قابل‌ توجهي از زمين بودند-تقريباً نصف زمينها در فرانسه قرن هيجدهم-يا از رشد و ترقي بادآورده صنعت، تجارت و رانت شهري فربه شده بودند، اداره مي‌شد. 


9: موقعيت قصر
برنامه‌ريزي شهري به مفهوم صوري، تجسم و مظهر درام و دكتريني است كه در دربار شكل گرفت: در واقع، برنامه‌ريزي شهري پيرايه‌هاي جمعي حيات و اشارات دربار بود. قصر، با دو رشته شاهراه مواجه بود: از جانب شهر، رانت، خراج، ماليات، كنترل ارتش و سازمانهاي دولتي از راه مي‌رسيد؛ و از جانب حومه، زنان و مردان خوش‌بنيه، ساخته و پرداخته، خوب‌ پروار شده و شهوتران را جذب مي‌كرد كه بدنه‌ي دربار را تشكيل داده و افتخارات، درآمد و مزاياي جنبي را كه پادشاه سخاوتمندانه اعطا مي‌كرد، پذيرا مي‌شدند. قدرت و خوشي، نظم خشك انتزاعي و شهوتراني آشكار، دو قطب اين زندگي بودند، و مريخ و ونوس الهه‌هاي مسلط، تا آنكه بالاخره ولكان[327] تور آهني مكارانه‌اش از سودجويي را بر اشكال تمناهاي جنسي قالب زد. 
دربار، دنيايي در خود بود؛ اما دنيايي كه تمامي واقعيت‌هاي خشن زندگي در آن تحليل و تقليل مي‌رفت، و تمامي سبكسري‌ها بزرگ‌نمايي مي‌شد. خوشي وظيفه بود و بطالت خدمت، و شرفترين امور از پست‌ترين مراتب برخوردار بود. براي واقعي‌بودن در دربار ]دورة[ باروك، ضرورت داشت كه يك شي يا وظيفه، الزاماً نشانه‌هاي برجسته بيهودگي رابا خود يدك بكشد. پرقدرت‌ترين چرخ‌هاي آبي قرن هفده و بزرگترين مكنده‌هاي هيدروليك، كه مهمترين ابداعات در ميان ابزارهاي عمدة فني بودند صرفاً براي به‌كارانداختن فواره‌هاي باغات ورساي مورد استفاده قرارمي‌گرفتند. مكنده‌ي بخار فيشرفون‌ ارلاخ[328] كه ابتدا در اتريش مورد استفاده قرارگرفت نه در معادن، كه در باغات قصر بلودر[329] وين به كاربسته شد؛ و بزرگترين عنصر توليد، يعني ماشين برقي خودكار، به بزرگترين موفقيت‌هاي خود در ساختن شستي‌هاي (ماشين چاپ)، بافتن روبان (دستگاههاي پارچه‌بافي كوچك)، و لباس متحدالشكل ارتش (اولين چرخ خياطي‌ها) نايل آمد. 
آئين دربار، تلاش در جهت حقنه‌كردن قدرت مطلقه از طريق يك درام خاص بود. من هيچ تصويري را بهتر، و هيچ نمايش چاپلوسانه‌اي از خيالات نشئه‌آور اين محيط را از مديحه‌اي كه نيكلاس ‌برتون[330] بر زبان رانده است، نمي‌شناسم: 
”آه، زندگي شكوهمند دربار، جائي‌كه گزينه‌هاي بيشماري براي رضايت خاطر وجود دارد، چنانكه گويي بهشت جهان برروي زمين قرارگرفته است: شكوه اعلي، خردشوري[331]، شرف لردها، زيبائي بانوان، مراقبت مأموران، نزاكت جنتلمن‌ها، مراسم الهي صبح و عصر، شوخ‌طبعي، فرهيختگي، نجابت و گفتگوهاي خوشايند تمام طول روز، انواع ظرايف و صنايع بيان، غذاهاي ]باب طبع[ مشكل‌پسندان، لباس‌هاي دل‌انگيز و خدمات مرتب، شراب‌هاي دلچسب وميوه‌هاي ناياب، با موسيقي عالي و اصوات دوست‌داشتني، نمايشات درباري، نمايش‌نامه‌ها، رقص و سواري، ‌انواع بازي‌ها، دلچسب براي قماربازان، معماها، سؤالات، پاسخ‌ها، شعر، تاريخ، و ابداعات عجيب شوخ‌طبعي، شگفت‌زدگي ذهن از ادراك عالي، جامه‌هاي گرانقيمت، جواهرات گرانبها، تناسبات زيبا، و روح‌هاي بلند، كالسكه‌هاي شاهانه، اسب‌هاي شاهوار، بناهاي سلطنتي و معماري كمياب، مصنوعات جذاب و خوشي‌هاي معمولي، و در حركت دوست‌داشتي چنين كالسكه‌اي از رضايت خاطر، كه روح را در دامان خوشي جاي مي‌دهد، اگر من تمام روز را در تمجيد از آن سخن برانم، شامگاهان به‌طور قطع و يقين از بيان ارزش آن عاجز خواهم ماند.“
نيازي به ارائه شواهد نافي موارد مؤكد فوق از واقعيت ] آن‌روز دربار[ نيست: لِرد شراب، گفتگوهاي پوچي كه در باب شوخ ‌طبعي رد و بدل مي‌شد، و بچه‌هاي ناخواسته‌اي كه موانع ضدآبستني شناخته شدة قرن شانزدهم نزد طبقات فرادست فرانسه و ايتاليا را پشت سر‌مي‌گذاشتند. اعتبار تصوير فوق اگر توضيحات غيراخلاقي را به حساب آوريم بيشتر خواهد شد . اين شعار بر درب صومعه‌ي تلما[332] اثر رابله[333] حك شده بود: «هرطور كه ميل شماست.» برپيشاني دروازه‌هاي كاخ، شرط اضافه‌اي نيز مندرج بود: مادامي‌كه «باب ميل پادشاه» است. با وجود اين مي‌بايست حقيقت ديگري را كه غالباً از مفهوم تشريفاتي و شهواني زندگي دورة باروك كنار گذاشته مي‌شود، اضافه‌كرد،سبك و شعائر ]زندگي دوره باروك[ بقدري كسل‌كننده بود كه بدون اغراق انسان را از آشفتگي‌ها آزرده مي‌ساخت. برنامه روزمرة شاه و ملازمين، مشابه برنامه كارگران كارخانه فورد[334] در بخش مونتاژ بود: تمامي جزئيات اين برنامه به همان اندازه كه براي شاه، براي ملتزمين ركاب تنظيم و تثبيت شده بود. از لحظه‌اي كه پادشاه چشمان خود را مي‌گشود تا لحظه‌اي كه شاهزاده ‌خانم‌ها اتاق خواب وي را ترك مي‌كردند، گويي شاه برروي خط مونتاژ قرارداشت. 
محتملاً اين كسل ‌كنندگي نه تنها سبكسريهاي شايع بلكه شرارت‌هاي آشكارا چار-واداري در سياست دولتي دورة باروك را نظير شيطنت بچه مدرسه‌اي‌ها پس از خلاصي از نظارت سخت‌گيرانه، توجيه مي‌نمايد. بخش عمدة توطئه‌هاي پيچيده و ضد توطئه‌ها، حاصل معركه‌ گردانان خسته از طرفندهاي سياست‌بازانه بود كه هيچ‌چيز را بيش از تداوم اين بازي‌ها دوست نداشتند. قطعاً، خبردار ايستادنها، كرنش‌ها، انتظار و نزاعهاي هميشگي-كه تاين[335] در تصوير فراموش‌ ناشدني از رژيم‌هاي قديمي ارائه كرده است-مي‌بايست در تقابل با مشرب و تمايل زنان و مردان خوب‌پروارشده قرارداشته باشد. تعجب‌آور اينكه سرگرمي‌هاي تماشايي تا بدين حد در زندگي آنها نقش داشت. 
متأسفانه، تمامي بي‌برنامه‌گي‌هاي دربار به مأموريت تبديل شد. اجراي ]برنامه‌هاي[ تفريحي، قربانيهاي جديدي را تحميل كرد. ضيافت شام، ]برنامه[ رقص، ديدارهاي رسمي كه به‌وسيله اشراف و كساني‌كه بعد از قرن هفده از آنها تقليد كردند، فقط رضايت خاطر كساني را كه صورت ظاهر را از مضمون و محتوي با اهميت تلقي مي‌كردند، فراهم آورد. هيچ بخشي از زندگي اين دوره از جمله ملاقات‌ها و تشريفات، در ]كتابهاي[ بازار غرور[336]، و سرخ و سياه درابتداي قرن نوزده، و توسط پروست در انتهاي قرن به تصويركشيده نشد. پروست خاطرنشان كرد كه در دورة لوئي چهاردهم نوعي تحول جدي در زندگي اشراف كه براي اولين‌بار داراي مسئوليت‌هاي مؤثر، وظايف بااهميت و منافع جدي شده بود، روي داد: تنها سؤالاتي كه با جديت و شوق اخلاقي مورد بحث قرارمي‌گرفت آنهايي بود كه به ادا و اصول مربوط مي‌شدند. دربار دورة باروك به مثابه بسياري از بخش‌هاي زندگي در اين قلمرو نيز برعكس‌العملهاي رواني و آئيني ما در شهرهاي قرن بيستم، پيشي گرفته بود. كسل‌كنندگي همسان: دلتنگي‌ همسان: كوششي همسان براي در امان‌ ماندن از ”سرگرداني‌هاي“ ناشي از ستمي وحشيانه كه به جريان عادي امور، و از اين جا به ستمي همه‌ جاگير تبديل شده بود. 


10: تأثير قصر بر شهر
مي‌توان تأثير دربار باروك را بر تمامي جنبه‌هاي زندگي پيگيري كرد: دربار باروك، منشاء بسياري از نهادهاي جديدي است كه بعدها مورد ادعاي دموكراسي قرارگرفت. هيچ قسم تبادلي ميان قلعه‌ها و بازارها در شهر قرون وسطايي برقرارنبود؛ در نبود اين تبادل، تأثيرگذاري معكوس شد: ]و[ اشراف فئودال، شهري شدند. 
با توجه به حمايت اشراف، تئاتر در لندن، پاريس و شهرهاي كوچكتر شكل امروزي خود را پيدا كرد: تالار مخصوص، جائي‌كه تماشاچيان براساس شأن اجتماعي و ميزان پرداختي‌شان در جاي خود قرارمي‌گرفتند، و تماشاچيان از موضع ثابت به ناظران منفعل درامي كه از ميان پنجره‌اي شفاف كه با كناررفتن پرده هويدا مي‌شد، تبديل مي‌شدند. باتوجه به آرزوي شاهانه در تصرف غنائم فتوحات خارجي و تحصيل چيزهائي‌كه امكان بدست ‌آوردن آنها به‌وسيله زور فراهم نمي‌شد از طريق خريد يا تشويق مجموعه‌هاي بزرگ هنري شكل گرفتند كه موزه‌هاي واتيكان، لوور و گالري ملي، اولين آنها بودند. در همان لحظه‌اي كه موسيقي به خارج از خانه رانده شد-]و اين[ بلاشك در نتيجة شكاف روزافزون در زمينة آموزش، عادات، و سليقه‌ ميان مالك خانه و خدمه ]وي بود[-هستي مستقلي را در اركستر باروك كسب كرد و بلافاصله تالار كنسرت ظاهر شد. 
نهادهاي جديد، يك به يك در شهر جديد شكل مي‌گرفتند. تئاتر ملي در ناپل، تالار كنسرت در وين، موزه و گالري درلندن ]از اين مقوله بودند[ . برخي مواقع اين نهادها از پشتيباني افراد برخوردار بودند و پاره‌اي مواقع در كنف حمايت دربار و شهرداري قرارداشتند؛ اما همواره و ابتدا به سكان به مُهر دربار مزيّن مي‌شدند. احتمالاً‌ نخستين عنصر ]از شهر[ دورة باروك كه به روي عموم گشوده شد و به‌نحو مطلوب با شهر ادغام شد، پارك بود كه معادل جديد زمينهاي كوچك تفريحي و ميادين بازي شهر قرون وسطايي به‌شمار مي‌رفت. حفظ پاركهاي داراي چشم‌انداز گسترده در قلب شهرها، محتملاً چشمگيرترين كمكي بود كه برنامه‌ريزي شهري دوره باروك به موجوديت شهر مدرن كرده است. اما حتي در اينجا نيز روح دورة مدرن خود را نشان داد. هنگامي‌كه پادشاه  ]دستور[ طراحي پارك ريجنت[337] در لندن را صادر كرد، پارك به‌عنوان ابزاري براي افزايش قيمت زمين املاك همجوار كه در دست پاشاه بود ارزيابي شد. 
به‌لحاظ تفريح و سرگرمي، تأثير دربار ]بر شهر[ بسيار قوي بود. باغ تفريحي، نظير باغات رانلو در لندن قرن هفده، واكس‌هال و كرمورن[338] در قرن هجده، تلاش در جهت تأمين تفريحات دربار به قيمتي معقول به‌طور سرانه از منابع عمومي بود: معادل فرانسوي باغ تفريحات، بالماسكه و معادل بسيار بومي و معمولي آن در آلمان، بيرگاردن[339] بود. اين باغات در دورة باروك بسيار متداول بود و تا شروع جنگهاي داخلي ]امريكا[، كه جايگزيني براي آن پيدا شد، همچنان در نيويورك پابرجا باقي ماند. باغ تفريحات شامل ساختمان مركزي بزرگي بود كه رقص و مراسم و ضيافت‌هاي بزرگ در آنجا ترتيب داده مي‌شد؛ ]همچنين شامل[ باغ و درختكاري بود كه مردم مي‌توانستند در يك شب زيبا در آنجا بخورند، بياشامند، لاس بزنند، عشق‌بازي كنند، آتش‌بازي يا نمايشات فانوس را بينند و به گردش بپردازند. تاب‌بازي و چرخ‌فلك در آنجا ظهور كرد ؛ در طلوع قرن نوزده، عشق اشرافانه‌ي سرعت نيز در همين‌جا به‌شكل بسيار عمومي گردش هوايي، يا ريزش آب از ارتفاع ظاهر شد. همزمان ويژگيهاي زيباي دورة باروك با پيدايش اشكال بسيار جنجالي و خطرناك از سرگرمي و تفريح-نظير چرخ فلك-كه براي اولين بار از نمايشگاههاي بين‌المللي نشأت گرفت، ناپديد شد: فقط تلألو پرزرق و برق ]دورة باروك[ در جزيره كُني[340] پابرجا ماند. اما نقطه شروع آن ]نضج سلايق و ذائقه‌ي دورة باروك[ اظهر من الشمس مي‌باشد. 
در صورتي كه باغ تفريحات بر يكي از ساقه‌هاي حيات دورة باروك رشد كرده باشد، موزه–نقطه اوج زندگي زيادت‌ طلبانه-بر ساقه ديگر آن رشد يافت. ابتدا موزه با انگيزه‌ي كنجكاوي علمي، نظير مجموعه آثار ارسطو، نشأت گرفت و پس از دورة علم اسكندراني[341] و دانش، به گردآوري بقاياي قديسين نظير استخوان، دندان و يا شيشه‌خون، در قرون وسطا تقليل يافت. اما مجموعه‌هاي موزه‌اي به مفهوم مدرن آن با جمع‌آوري سكّه‌ها و كتيبه‌ها در اوايل قرن پانزدهم در ايتاليا شكل گرفت: ]اين مجموعه‌ها[ چند سالي بر مجموعه‌هاي تاريخ طبيعي فون ‌نتشن[342] پاراسلوس[343] يا اگريكولا[344] پيشي گرفته بودند. در حقيقت، نوشته‌هاي اگريكولا موجبات شكل‌گرفتن مجموعه‌هايي به‌وسيله الكتور آگوستوس ‌ساكسوني[345] شد كه بعدها بصورت موزه‌هاي درسدن درآمد. 
در همه جاي اروپا جستجوي بدون برنامه‌ي اشياء نادر، عجيب و نمونه‌ها، ]به‌صورت[ نوعي ”اقتصاد جمع‌آوري“ قديمي از دانش درآمد. تملك به‌خاطر تملك، روح اين‌دوره بود: نمايش اشياء نادر موزه، نوعي معادل فرهيخته‌ي ميادين خريد بود: نمايش اشياء در ابتدائي‌ترين شكل خود، عمدتاً مثال ديگري از نمايش پوچي جلوه كرد. دربار و اشراف در تبديل قفسه‌هاي اشياء نادر، جعبه‌هاي سكّه‌ها و قفسه‌هاي حكاكي‌شده به بناها و عمارت‌هاي مستقل عمومي نقش راهبردي داشتند. اما گشايش موزه بريتانيا در سال 1795، پس از ميراث برجاي‌مانده از سر هانس‌ سولان شاخص برجسته اي در فرهنگ توده‌اي بود؛ زيرا پس از آنكه نمايش ]اشياء[ از صرف رضايت شخصي مالك فراتر رفت، امكان تبديل آن به ابزار آموزش عمومي فراهم شد. 
در نيمه راه تفريح و كنجكاوي، آخرين ميراث دربار، يعني باغ جانورشناسي قراردارد. نگهداري حيوانات وحشي، بالاخص انواع غيربومي آن، نشانه‌ي دربار شاهان حتي در قرون وسطا بود: اين حيوانات برخي مواقع در رژه‌ها  و مراسم، نظير حيوانات سيركهاي سيّار قرن نوزدهم، به‌كارگرفته مي‌شدند. گسترش مجموعه‌هاي حيوانات، تدارك جايگاههاي دائمي و ميادين نمايش آنها، به‌عنوان بخشي از همان فرهنگ علمي و زيادت طلب كه موجد موزه شد، به منصه ظهور رسيد. اين مجموعه‌ها، نظير موزه، هدف مطلوبي را در راستاي نشان‌هاي افتخار شكارچيان و كاشفان تدارك ديدند. اين نيز كمك تازه‌اي به شهر بود: نمادي از طبيعت وحش، كه انسان به محض پيگيري حضور راحت نوع خود در شهر، به آساني از آن محروم مي‌شد. بازيگوشي‌هاي دلقك‌وار ميمون، خونسردي اسب آبي،حركات لَخت و شاد شيرهاي آبي، تمامي اينها، اگر ساكنان شهر را در تماس با طبيعت قرار نمي‌دادند، حدّاقل اثر آرام‌بخشي را بر شهر تحت فشار، از خود برجاي مي‌گذاشتند: آنها شادي و مسرت مشتركي را براي بزرگسالان و كودكان فراهم مي‌ساختند. حتي بقاياي بيدزده‌ي دوران باروك، نظير خرس رقاص و ميمون ارگ‌نواز، بعنوان تلنگري از خوشي حيواني در ميان ديوارهاي يكنواخت و كسل‌كننده‌ي خيابانهاي قرن نوزدهم عمل مي‌كرد. آيا اين تصادفي بود كه مظاهر برجاي‌مانده از زندگي درباري در سايه وسلطه‌ي يك ايتاليائي قرارداشت؟ 


11: اتاق خواب و تالار پذيرايي
گرچه تأثير دربار بر شهر مؤثر بود اما اين تأثير در حوزه‌ي خانوار، در تمامي عرصه‌ها، در خانواده‌هاي متعلق به طبقه متوسط و فرادستان اقتصادي كمتر از شهر نبود. در خانواده، عادات خوب و بد دربار شايع بود. از عادات بد دربار همان نضج استبداد (داخلي) كه بود نشانه‌هاي آن ازدحام شمار زيادي از انسانهاي ويژگي خوب آن، بهبود زيباشناختي رفتار و آداب بود كه محتملاً از شناخت مضاعف اشكال كامل و ساده‌ي تمدن چيني تأثير گرفته بود؛ ]و يكي ديگر از ويژگي‌هاي مطلوب آن[ بالاتر از تمامي موارد، گسترش خلوت ]زندگي خصوصي[ در خانه بود: عاملي كه به روشي جديد در روابط جنسي و داشتن معاشقه رونق داد و به طولاني‌ترشدن روابط آماتوري ]قبل از ازدواج[ براي هردو جنس منجر گشت. كلمه معاشقه، از آن‌روز كه نمايش‌هاي اوليه، بذله‌گويي و زيبايي را به موازات جذبه‌ي جنسي به نمايش مي‌گذاردند؛ نشان‌دهنده آن است كه زندگي جنسي ما تا چه اندازه‌اي مديون دربار است: اين ]واژه‌ي نو[ در اواخر قرن شانزدهم رايج شد. 
تغيير در تركيب خانواده، خود را به شيوه‌هاي مختلف بروز داد. اين تغيير خود را به‌واسطة جدايي تدريجي خانه، به‌عنوان محلي براي تغذيه و سرگرمي و نيز براي تربيت كودكان، از محل كار، نشان داد. سه كاركرد توليد، فروش و مصرف، اينك در سه نهاد متمايز، در سه مجموعه ساختماني مختلف، و نيز در سه قسمت متمايز شهر مستقر شدند. سفرهاي كاري در وهله نخست امتياز بازرگانان ثروتمند در شهرهاي بزرگ بود. فقط در قرن نوزدهم بود كه اين امر به ديگر طبقات شهر نيز سرايت كرد و به‌جاي آنكه امتيازي باشد به نوعي تحميل‌غم‌انگيز مبدل شد. از آنجائي‌كه خانواده مستمراً به يك سازمان منحصراً مصرف‌كننده تبديل مي‌شد زن خانه ارتباط خويش را با امور جهان خارج از دست داد. وي به متخصص امور خانگي و سكس، برخي مواقع به كلفت، پاره‌اي مواقع به يك فاحشه و غالباً ملغمه‌اي از هردو تبديل شد. بلافاصله ”خانه‌ي خصوصي“ منفك از كار، به منصه‌ي ظهور رسيد. و هربخشي ]از خانه[ براي سهيم‌شدن در اين ويژگي]خلوت[ به حركت درآمدند. 
رشد امور خانگي بر تضعيف‌ علائق عمومي در ميان شهروندان طبقه متوسط، بالاخص فرقه‌هاي مذهبي محروم دلالت داشت. در ميان طبقه‌ي متوسط، نوعي تمايل طبيعي به جايگزيني زندگي خصوصي با امور عمومي وجود داشت. ظهور شهرنشينانِ محروم از آزادي، حتي ناتوان از انتخاب مأموران شهرداري يا مشاركت در مشاغل رسمي شهر خود زيرا آنها از سوي پادشاه منصوب مي‌شدند جابجائي در منافع شهروندي، يا محدوديت آن طبيعي بود. در صورتي‌كه اين فرد عضو يك فرقه مذهبي ممنوعه بود، همان‌طوري‌كه بسياري از اعضاي طبقه بازرگان اينچنين بودند، اين محرك قويتر عمل مي‌كرد. با استفاده از شعار دورة ويكتوريايي مي‌توان گفت: طبقه متوسط به حفظ خود براي خود آغاز كرد. 
براي جبران نبود كار خانگي مؤثر، نوع جديدي از خانه‌داري ابداع شد كه جلوي سستي و رخوت را سدّ كرد و تشريفات تجملي مصرف را غنا بخشيد. منظور من در اينجا مواظبت از مبلمان ]خانه[ بود. اثاث منزل در قرون وسطا، صندلي براي نشستن، تختخواب براي خوابيدن و شمايل براي دعاكردن بود و از اين حدّ تجاوز نمي‌كرد. مبلمان، در واقع نوعي ابداع مجدد دورة باروك بود؛ زيرا منظور از مبلمان مي‌تواند وسايل بي‌مصرف يا بسيار ظريف، گلدانهاي زيبا براي آن‌كه گرد و خاك آنها تميز شود، چوبهاي گرانبها و منبت‌كاري براي صيقل‌دادن، آثار فلزي براي برق‌انداختن، پرده‌ها براي تكاندن و تميزكردن، خرت و پرت‌ها و چيزهاي عجيب براي شستن باشد.]در اينجا[ نمايش ]اثاثيه[ كاربرد ]آنها[ را عقب راند؛ و مراقبت از مبلمان، زماني را كه صرف بافتن فرشينه‌ها، گُل و بوته‌دار كردن پوشاك، درست كردن مرباهاي خانگي، عطرها و چيزهاي ساده مي‌شد، به‌خود اختصاص داد. اين وظايف جديد بر زنان خانه‌دار و امور خانگي تحميل شد و همزمان با آن شكل خانه نيز تغيير يافت. شمار فضاهاي خصوصي كه با ذغال، آب و چوب تأمين مي‌شدند همچنين ارتفاع واحدهاي مسكوني از دو طبقه به پنج طبقه افزايش يافت كه يكي از طبقات در زيرزمين قرارداشت. 
تا قرن هفدهم، حداقل در شمال،]فنون[ ساختماني و ]سيستم[ گرمايشي مانع از ساخت مجموعه‌اي از اتاق‌هاي خصوصي در واحدهاي مسكوني را بود. اما اينك تفكيك كاركردها در خانه، درست به‌مثابه‌ي شهر بعنوان يك كل به منصه ظهور رسيد. فضا، اتاق به اتاق تخصصي شد. در انگلستان بدنبال الگوي ساختمانهاي بزرگ، آشپزخانه از اتاق شستشو كه در آنجا كارهاي مربوط به نظافت انجام مي‌شد جدا شد؛ و كاركردهاي مختلف اجتماعي آشپزخانه به اتاق نشيمن و هال محول شد. غذاخوري از اتاق خواب جدا شد؛ و با وجودِ آنكه اتاق خوابِ بانو ]ي خانه[ در قرن هفدهم به‌عنوان اتاق پذيرايي از ميهمان، با وجود يا بدون وجود تختخواب در شاه‌ نشين اتاق، عمل مي‌كرد، در قرن هيجدهم اتاق مخصوصي براي ديد و بازديد و گفتگو، سالن پذيرايي و هال به‌وجود آمد. اتاق‌هاي ديگر به روي هم گشوده نمي‌شدند: بلكه پيرامون يك راهرو، نظير واحدهاي مسكوني در خيابان، آرايش مي‌يافتند. نياز به خلوت موجد ظهور اين عنصر خاص براي حركت شد. 


II: شهر دورة باروك                         ]7[دخل و خرج
]تصوير بالا[ حياط بورس سلطنتي لندن. رونق بازار بورس بين‌المللي در قرن شانزدهم گذار از اقتصاد كالايي به اقتصاد پولي را اعلان نمود كه در آن تجارت با مشاهده مستقيم كالاهايي كه خريد و فروش مي‌شدند صورت مي‌پذيرفت. روزنامه‌ها، با ارسال گزارشات بين‌المللي كه به تجارت‌خانه فوگر ارسال مي‌شد، مكمل ضروري اين نهاد جديد بودند: زيرا قيمتهاي بين‌المللي از بروز جنگ، انحصارات موقتي، عرضه‌ي بيش از اندازه و كمبودها متأثر مي‌شدند؛ و آناني كه خبرهاي دست اول از اين حوادث را بدست مي‌آورند از آن منتفع مي‌شدند. بخش قابل توجهي از روزنامه‌هاي منتشره در كلان شهرها، هنوز هم به امور مالي اختصاص داشت. 
]تصوير چپ رديف وسط[  فضاي بانك انگلستان. تبديل خزانه‌ي زرگر به بانك مدرن چنان پديده‌ي پيچيده‌ي اجتماعي است كه هنوز هم فرآيند بانكداري تحت پوشش چنان دستورالعملهاي جادويي صورت مي‌پذيرد كه هيچ ارتباطي با مناسبات بنيادي ندارد. فرض برآن است ‌كه، بانك، عامل مسئول تخصيص انرژي جمعي و بالقوه اجتماعي به انبوهي از كانالهاي همبسته‌ي ظريف است كه تبديل آنهابه انرژي جنبشي و بهره‌وري انسان مي‌تواند با حداقل ضايعات صورت پذيرد. اما مفهوم بانكداري به‌عنوان عملكرد خصوصي بورس‌بازان و سودجويان، ضرورت ايجاد ارگانهايي كه كنترل حوزه‌ي عمومي را كه مي‌توانند خدمات جمعي فوق را ارائه دهند تحت پوشش قرارداده است. بورس‌بازي و پرهيزگاري، تجمل‌گرايي و خسّت وظايف اقتصادي و افسون سرمايه‌دارانه، دست در دست هم قرارداشتند، تعارضي كه در معماري شهر منعكس مي‌شد. 
]تصوير چپ رديف وسط[ از نخستين فروشگاههايي كه در پاريس به ارائه كالاهاي مختلف پرداختند: نمايشگاه و كالاهاي آماده جهت فروش. فيمل تاتلر[346] (لندن،1709) چنين گزارش مي‌كند كه ”فروشگاهها، تئاترهاي تمام و كمال اتحاديه صنفي هستند“. با رشد و افزايش فاصله ميان شهرها و نقاطي كه كالاها، از آن نواحي وارد مي‌شد، واسطه‌ها به‌عنوان رابط ميان خريدار و فروشنده وارد صحنه شدند: ]حمل و نقل با[ دليجان، حمل و نقل آبي، انبارداري، دلّالي و خريد اعتباري، تماماً‌به نهادهاي اختصاصي با ساختمانهاي اختصاصي تبديل شدند. سهولت دسترسي به انواع بسيار متفاوتي از محصولات درهرلحظه چشمگير بود، از اين‌رو خريد و فروش به مشغله‌ي روزانه تبديل شد: زندگي دست به دهان شهري‌ها در تضاد با آينده‌نگري فصلي ساكنان روستاها قرارداشت. با اين‌حال هزينه‌ي سهولت يادشده بسيار زياد بود: بعضي مواقع تهيدستي توليدكننده، پاره‌اي مواقع ورشكستگي واسطه و همواره قيمتهاي بالا براي مصرف‌كننده. 
 ]تصوير پايين[ ميدان خريد، با مغازه‌هاي عريض، داراي نماهاي شيشه‌اي، با عرضه‌ي محصولات جذاب، كه در مقابل باران و خورشيد محافظت مي‌شدند. تلفيق خريد با ترافيك سواره، تبديل تمامي خيابانها به مراكز خريد به‌عوض خريد متمركز از ميدان. بازار، ]همگي[ ميراث مشخصه‌ي شهر سوداگر است؛ ]اين شهر[ عامل بهم‌ريختگي و موجد تجزيه شد؛ و با امتداد خيابان‌ها، آشفتگي رابه محلات قديمي سرايت داد. و به شكل بيهوده‌اي رقابت در عرصه‌ي فضاهاي تجاري را بدون توجه به خدمات يا حتي ميزان سود چند برابر نمود.  


II: شهر دورة باروك                         ]8 [پاريس نظم دكارتي
]تصوير سمت چپ رديف بالا[ قصر كنكورد، روبروي مادلين[347] در خيابان رويال. محلي كه فقط به ترافيك سواره و چشم‌اندازها اختصاص يافته بود؛ با اين‌حال داراي موانعي براي ايمني حركت پياده بود؛ و بدون تجمع وسائط نقليه، اندكي خلوت مي‌نمود. بيماري ترس از فضاي باز قرون وسطايي، در اينجا به بيماري ترس از فضاي بسته تبديل شده است، كه ميراث مميز دوره‌اي از تحركات و استثمار بي‌پايان مي‌باشد، احساسي كه در فضاهاي متأخر شبيه‌ به آن، نظير قصر ويكتوريز[348] كه هنوز گرفتاريهاي اشكال قرون وسطايي رابا خود به همراه دارد، خالصتر است. (عكس از اوينگ گالوي) 
]تصوير راست رديف بالا[ طاق نصرت. خيابان دورة باروك به هنگام فعاليت، تئاتري براي رژه سربازان و تماشاچيان. قصر لتويل[349]  با خيابانهاي شعاعي‌اش عبارت بود از سكوي بسيار مطلوب براي آتش توپخانه در مقابل تهديدات، هدفي كه كاملاً عاملانه پيگيري شده بود. اين دايره‌ي دوبُعدي را با حركت منظم ترافيكي‌اش، با الگوي برگ شبدري خيابانهاي معاصر كه براي حركت مستقيم درجهات مختلف بدون مانع و هرگونه اصطكاك، با استفاده از زيرگذرها وروگذرها طراحي شده است، مقايسه نمائيد. (عكس از اوينگ گالوي).
]تصوير سمت چپ رديف وسط[ خيابان ريولي[350]: كه بخشي از آن در زمان ناپلئون اول ساخته شد و به‌وسيله‌ي هوسمان در زمان ناپلئون‌سوم گسترش يافت. از آنجائي‌كه خيابان و ساختمانهاي داراي تاقگان ]پياده‌رو سرپوشيده[ كه در يك طرف قرارگرفته بودند به‌عنوان يك واحد درنظرگرفته مي‌شدند به نوعي برنامه‌ريزي شهري كارآ رهنمون شدند؛ و اين در تضاد با طراحي بي‌برنامه‌ي محلات و بلوكها براي اهداف نامعلوم (در نتيجه بورس‌بازي) قرارداشت. (عكس اوينگ گالوي).  
]تصوير سمت راست رديف وسط[ خيابانهاي اريب و درختكاري شده. در اينجا اشكال غيرمنتظم بلوكها نسبتاً‌ مطلوب طراحي شده‌اند؛ با اين‌حال تعيين اندازه طرح و جهت‌گيري براساس نيازهاي ترافيكي، نسبت به روش كاركردي طراحي واحدهاي همسايگي مسكوني بيگانه است. در سراسر دورة رنسانس، مستقيم بودن توصيف ستايش برانگيز خيابان بود: عريض و مستقيم. در خيابان به‌عنوان صحنه‌ي ترافيك ملايم، بسياري از ضروريات شهري از قرن هفدهم به بعد قرباني شد: خيابانِ‌ داراي انحناء يا بن‌بست به ناسزاگوئي‌هايي نظير ”از مُدافتاده“ يا ”مانع“ تبديل شد. بلوارهاي درختكاري شده، نظير خيابان ‌بوس ‌دِ ‌بولونا[351] كه پيشگام بيشه‌راهها بودند، خيابان دورة باروك به‌شمار مي‌رفت. (عكس از اوينگ گالُوِي ).
]تصوير چپ رديف پائين[ قصر رويال، كه اينك كاخ وسگس[352] ناميده مي‌شود درسال 1605 ساخته شد. با كاخ وندوم[353] كه شاهكار طراحي‌هاي بيروح اوليه مي‌باشد: نما]ي‌كاخ[ بوسيله شيرواني‌هاي چارترك فاقد لطافت آسيب‌ ديده است. 
]تصوير راست رديف پائين[ خيابان ميدل‌كلاس[354] در زوريخ‌: ادامه طراحي‌هاي دورة باروك در شكل معمولي آن، مشخصه‌ي انواع شهرها از بستن[355] و بالتيمور[356] تا ژنو و مونيخ است. نظم، ظرافت، سبك خوب، كسل‌كنندگي وبيروح‌بودن بخش قديمي براون‌استون[357] نيويورك يا بخشهاي دود گرفته‌ي كنزينگتون‌ جنوبي[358] و پيمليكو[359] در تضاد آشكار با حومه‌هاي رمانتيك قرارداشت. 
حريم ]خلوت[ ابزار تجملي جديد ثروتمندان بود، كه به‌تدريج خدمتكاران، دستياران مغازه‌داران و كارگران صنعتي توانستند آن‌را پيگيري نمايند. حتي در خانه‌هاي زيباي قرن نوزدهمي، اهالي خانه در آشپزخانه يا تختخوابهاي ديواري مجاور آن، و يا در خوابگاهها مي‌خوابيدند.  منظور از حريم ]همان است[ كه در قرون وسطا براي مجردين و اشخاص مقدس كه در پي دوري از گناه و سرگرداني‌هاي دنيايي بودند. اينك فقط لردها و ليدي‌ها مي‌توانستند آن را به‌نحو ديگري در روياي خود بپرورند. در قرن هفدهم، حريم ]خلوت[ دست در دست ارضاي تمنيّات فردي پيش مي‌رفت. تالار ليدي ]بانوي خانه[ به اتاق مخصوص تبديل شد يا به‌عبارت ديگر، به محلي كه وي به هنگام قهر بدانجا پناه مي‌برد؛ آقايان دفتر يا كتابخانه‌ي مخصوصي براي خود داشتند كه كاملاً محفوظ بود و در پاريس آنها مي‌توانستند حتي اتاق خواب مخصوص داشته باشند. براي اولين بار نه تنها يك پرده، بلكه يك درب فضاهاي خصوصي، افراد خانواده را از يكديگر جدا مي‌ساخت. 
خلوت، آينه‌ها و اتاقهاي گرم: اينها عشق‌بازي كاملاً نفس‌گير فصلي را به مشغله‌ي هميشگي طول سال مبدل كردند: كه مثال ديگري از مشخصه‌هاي دورة باروك است. در اتاقهاي گرم، نيازي به پنهان‌شدن زير پتو نبود: هوسبازي بصري نيز به تحريكات لامسه‌اي اضافه شد: سرخوشي حاصل از تماشاي اندام برهنه، به‌وسيله تيتيان[360]، روبنز[361]، فراگونار[362] به‌صورت نمادين به نمايش درآمد كه بخش اتساع و بسط احساساتي كه با رفتارهاي آزادانه‌تر، استفاده سخاوتمندانه از شراب و مواد الكلي قوي همراهي مي‌شد. عشق‌بازي موجد حركات تعليقي و اتفاقي، اشتياق و كناره‌گيري شد كه به‌عنوان حفاظ و مانعي در مقابل اِشباع ]جنسي[ عمل مي‌نمود: ]كه اين به معني[ وزنه تعادلي نسبت به انضباط خشك بود. اين زنان و مردان خوش‌بنيه، اغلب اوقاتي را كه در خانه بودند در رختخواب صرف مي‌كردند. ليدي‌ها، ميهمانان خودرا در رختخواب به حضور مي‌پذيرفتند؛ سياستمداران نامه‌هاي خود را در رختخواب مي‌نوشتند؛ احساسات و گرايشات نهفته‌ي علائق جنسي بدين ترتيب در خانه‌ها نفوذ كردند كه گاهي شنيع، گاهي جانورخوي، گاهي عاطفي و گاه ظريف بودند-هرسايه روشني از اتاق خواب ژوليت[363] تقريباً‌ باعث از دست رفتن تقواي جوزف‌ اندرو[364] مي‌شد. نيازها و ضرورتهاي خلوت اتاق خوابها، به باغ نيز سرايت كرد: خانه‌ي تابستاني، معبد عشق، يا جايگاههاي پرپيچ ‌و ‌خم بسيار اشرافي، كه تركيبي از پرچين‌هاي جعبه‌اي شكل بلند بودند. مكانهايي دور از نگاههاي فضول و صداي پاي نصيحت‌گرانه خدمه.
در همين زمان، ديگر تحولات فني به‌سرعت وارد خانه‌ها شدند. اختراع توالت به‌وسيله سرجان‌ هرينگتن[365] در 1596 مهمترين عامل براي بهبود بهداشت در خانه‌ها؛ اما اين روش به‌سرعت گسترش نيافت؛ تا جائي‌كه توالت فاقدآب داخل خانه، در فرانسه قرن هيجده به‌عنوان ابداع انگليسي به‌كار بسته شد؛ در حاليكه كاخ ورساي بي‌توجه به هزينه ]گزاف آن[ ساخته شده بود، فاقد آسايش قلعه‌هاي قرون وسطايي بود : ]كه در آنها[ صندلي‌هاي چرخدار براي قضاي حاجت مورد استفاده قرارمي‌گرفتند. پيش از اختراع سيفون ]توالت[ و مجراي تهويه براي توالت، انباشته‌شدن گاز توالت در واحدهاي مسكوني، تقريباً امتيازهاي حاصل از پيشرفتهاي جديد را خنثي مي‌كرد: ]در اين رابطه[ مي‌توان به مسئله مورد توجه بريتانيائي‌ها در قرن نوزدهم در خصوص ]سيستم[ ”نامطلوب فاضلاب“ ]اشاره كرد[. به همراه ابزار متعلق به عصر صنعت، يعني توالت، رويه‌ي ديگري به منصة ظهور رسيد كه مستقيماً‌ از چيني‌ها اقتباس شد: استفاده از كاغذ توالت، كه در رابطه با بهداشت خانگي بسيار مهمتر از كاغذ ديواري بود كه كم و بيش همزمان با آن پديد آمد.
شهر دورة باروك، با تمامي جلوه‌هاي تجملي، در رابطه با معيارهاي بهداشتي از نزديك مورد بررسي قرارنگرفته است: شهر نوعي قرون وسطايي بسيار سالمتر بود. اگرچه ]در دورة باروك[ بدن وجسم آدمي در شعر و نقاشي مورد توجه قرار گرفت و يا در رابطه با فيزيولوژي به‌طور روشمند مورد بررسي واقع شد، با اين‌حال مردم اين‌دوره تميزكردن بدن به همان‌گونه كه در فرهنگ پيشين انجام مي‌شد را فراموش كرده بودند. احتمالاً به جهت خطر سفليس بود كه در قرن شانزدهم حمامهاي قرون وسطايي از دور خارج شدند: حتي در ميان يهوديان، كه انتظار مي‌رفت درگتوهاي خود، عادات قرون وسطايي را بموازت ]معيارهاي[ بهداشت موزسي[366] حفظ كنند، استحمام آئيني كه برحسب عادت در سين‌گوگ[367]-ميكوه[368]-انجام مي‌شد در دورة رنسانس متوقف شد. احتمال آن مي‌رود كه با پتيست‌هاي[369] جديد بر تعميد اصرار داشتند؛ اما به‌نظر مي‌رسد كه اين تجربه نيز در سراسر عمر يكبار انجام ميشده است. 
محتملاً‌ افزايش قيمت آب گرم، حداقل در ميان مردم عادي براين امر تأثيرداشته است: همچنين مي‌توانسته از كميابي هيزم در جوار شهرهاي بزرگ تأثير گرفته باشد. امادر مورد اصل قضيه هيچ شبهه‌اي وجود ندارد. در سال 1387م. در فرانكفورت 29 گرمابه‌چي و به‌سال 1530 م. تقريباً كسي به اين حرفه اشتغال نداشت. در قرن هفدهم، پس از يك دوره‌ انقطاع، حمام مجدداً‌ بعنوان يك محصول وارداتي و تجملي وسيله پاك‌كردن بدن پس از عياشي مطرح شد: حمام مشهور روسي و تركي. اما تقريباً بلافاصله بعد از آنكه حمامها به شكارگاههاي تفريحي و ميعادگاههاي عشقي تبديل شد؛ باجينو[370] مجدداً‌ به معناي فاحشه‌خانه بكار رفت. بيماريهاي ناشي از عدم بهداشت، نظير آبله در اين‌دوره اوج گرفت؛ و با ازدحام جمعيت در شهرها، ميزان آب كه به هنگام نصب لوله‌ها در قرن شانزدهم كفايت مي‌كرد دچار نقصان شد. از آنجائي‌كه شبكه‌ي لوله‌ها نه بازسازي شده و نه گسترش يافته بودند، ميزان آب سرانه ساكنان شهري در قرن هيجدهم كمتر از دو يا سه قرن قبل بود. بالاخره پس از آنكه در قرن نوزدهم به يُمن اوج‌گيري پيشرفتهاي ماشيني، حمام وارد خانه‌‌ها شد؛ احتمالاً تنها يك عتيقه‌ فروش براين نكته پي‌برده بود كه جان ‌آندره[371] چنين فضايي را براي هرآپارتمان سه اطاقه‌اش در شهر آرماني خود كريستيانوپليس[372] اختصاص داده بود. اين درحالي است كه چنين  فضاهايي در خانه‌هاي شهروندان آزاد ثروتمند آلماني در قرون وسطا متداول بوده است. 


12: تباهي ناشي از ازدحام سوداگرانه
هنگامي‌كه از استاندارد‌هاي جديد زندگي خانوادگي سخن به‌ميان مي‌آيد، فقط مي‌توان به خانه‌هاي طبقه بال او متوسط استناد نمود. حتي در اينجا نيز، وسايل جديد رفاهي، حريم خصوصي به‌عنوان كالاي تجملي، و تزئينات جديد احساس ‌برانگيز به‌كندي ظهور ‌يافت. اين تحولات به‌سرعت در تزئينات ]خانه[، از سقف‌هاي چوبي به سقف‌هاي رنگي، از ديوارهايي با ورق‌هاي چوبي به ديوارهايي كه با كاغذ پوشش داده مي‌شد، از مبلمان سنگين ساخته‌ شده از چوب بلوط به مبلمان ظريف ساخته‌ شده از چوب افرا و ماهون، از مضامين گوتيگ به كلاسيك، در قسمتهاي اساسي‌تر بنا تبلور يافت. تغيير مقياس، مفهوم جديدي از جاداري، افزايش ارتفاع سقف در آب و هواي شمالي-ابداع مبتكرانه‌ي وانبروگ[373]-به‌تدريج منجر به نظم دروني شد كه با سطوح خارجي خيابان جديد دورة باروك انطباق يافت. 
گسترش محلات طبقه‌ي فرادست به هزينه‌ي سكونتگاههاي طبقه‌ي فرودست انجام مي‌شد: در صورتي‌كه محله‌اي ]مربوط به فرادستان[ احداث مي‌شد محله ديگر ] مربوط به فرودستان[ محدودتر مي‌شد. ازدحام و بورس‌بازي زمين، قانقاريايي بود كه در قلب گل دوست ‌داشتني دورة باروك رشد مي‌كرد: به‌موازات آنها، قيمت زمين افزايش مي‌يافت و ركود مالي متعاقب آن تثبيت مي‌شد و شكل دائمي بخود مي‌گرفت. برخي از شاهان دورة باروك از خطرات ازدحام جمعيت در شهرها بي‌اطلاع نبودند؛ زيرا اين جنبش از همان ابتداي قرن پانزدهم در شهرهاي بزرگ آغاز شده بود: در پيرز پاولمن[374]، در صورتي‌كه مالك زمين قادر به‌فروش منصفانه آن مي‌شد تمايلي به افزايش ارتفاع ابنيه آن نداشت؛ رابرت ‌كراولي[375] شعر پرشوري را درباره كساني‌كه موجب افزايش كرايه‌ها شدند سرود. 
توقف ساخت و سازهاي متراكم در شهرها، فقط از طريق كنترل منابعي كه مردم را به طرف آنها مي‌راندند، امكانپذير بود: در صورتي‌كه شرايط اقتصادي روستا بهبود مي‌يافت، اگر صنايع محلي هم ارزِ صنايع شهرهاي بزرگ قرارمي‌گرفت، شهرهاي جديد احداث مي‌شد و شهرهاي قديمي تحت نوسازي و توسعه واقع مي‌شد، طبقات فرادست از انحصار زمين و ديگر امتيازات محروم مي‌شدند، و ماليات به‌نحوي تعديل مي‌شد كه مانع از درآمدهاي بادآورده‌ي حاصل از تراكم در شهرها مي‌شد ]كنترل جمعيت امكانپذير مي‌شد[. متأسفانه، خلع يد روستائيان و ستم بر كارگران شهري دست در دست هم پيش مي‌رفتند. براي به‌دست‌آوردن مكان زندگي به‌وسيله‌ي مهاجرين بي‌دفاع فقير همان تأثير را بر پاريس قرن هفدهم داشت كه بر منچستر قرن هيجدهم و نيويورك و ليورپول قرن نوزدهم: كرايه زمين افزايش يافت و محلات مسكوني بدتر شدند. يك هكتار زمين در پاريس كه در قرن سيزده، 2600 فرانك ارزش داشت، براساس نوشته‌هاي آونل[376] در قرن بيستم در همان بخش به 297000 فرانك بالغ شد. چه كسي از اين افزايش بهره‌مند شد؟ ]مطمئناً[ ساكنان شهر از اين امر بهره‌مند نشدند. چه كساني در هماهنگي با آن قرارداشتند؟ به‌طور قطع كارگران هماهنگ با آن نبودند؛ كارگران قرون وسطا، كه درآمد ساليانه‌اي معادل يكهزار فرانك داشتند، مي‌توانستند بدون دشواري يكصد تا دويست‌ فرانك را سالانه در قبال يك خانه كوچك بپردازند: وضعيت كارگران با كاهش چشمگير كرايه‌ها در قرن پانزدهم به‌دليل وفور واحدهاي مسكونيِ خالي بهتر شد، اين درحالي بود كه دستمزدهاي سالانه نيز به 1200 فرانك رسيدند. اما هنگامي‌كه كارگران ماهر از سال 1550 تا اواخر قرن هيجدهم اندكي بيش از 675 فرانك در سال به‌دست مي‌آوردند، و ارزانترين خانه‌هاي پاريسي 350 فرانك اجاره مي‌شدند، مي‌توان به‌دليل اين امر پي برد كه چرا آنها به زندگي زير يك سقف مجزا خاتمه بخشيدند؛ اين امر بر سراسر اروپا حاكم بود. از ديدگاه طبقه كارگر، اين‌دوره پس از اواسط قرن شانزدهم، يكي از دوره‌هاي افزايش استثمار بود و در خصوص محلات متعلق به آنها، دورة اوج خرابي و محدوديت به‌شمار مي‌رفت. 
تضاد ميان محلات مسكوني جديد ثروتمندان و محلات در حال افول قرون وسطا كه زير فشار ازدحام جمعيت و ساختمان قرارداشتند، به‌لحاظ وسايل رفاهي جديد در هر شهري كه اين‌دو محل در مجاورت هم قرارداشتند: پاريس، لندن، ادينبورگ و برلين بسيار وحشتناك بود. براي احساس اين نوع بردگي و ستم، مي‌بايست به اين نكته توجه داشت كه پيش از تغيير نگرش‌هاي اجتماعي قرن نوزدهمي به‌واسطة شناخت انسانگرايانه، فقر وفاقه به‌عنوان سرنوشت محتوم زندگي براي بخش قابل‌ توجهي از جمعيت پذيرفته شده بود. در قرون هفده و هيجده، بيش از يك‌چهارم جمعيت شهري را گدايان و معلولين تشكيل مي‌دادند. در توافق‌نامه كتبي مورخ 1684 رئيس ‌پليس پاريس به بدبختي وحشتناكي كه زندگي بخش عمده‌اي از جمعيت اين شهر بزرگ را تحت تأثير قرارمي‌داد اشاره شده است: چهل تا شصت و پنج هزار نفر از طريق گدايي، در اين شهر زندگي مي‌كردند. 
كار برده‌وار شمار زيادي از كارگران، مشخصه‌ي ضروري زرق وبرق و درخشش زندگي دورة باروك بود. تا جائي‌كه در هنگام بالابودن هزينه تأمين سنگ مرمر و تزئينات بسيار گرانبها، پادشاهان نيز به استفاده از گچ و آب‌طلا رضايت مي‌دادند، در نتيجه كساني‌كه مايل به داشتن ملتزمين بي‌شمار بودند وادار شدند از فقرا و انسانهاي گرسنه استفاده نمايند و باوجود لاف‌هاي مربوط به ثروت، آنها پول كافي براي پرداخت دستمزد خدمه‌ي خود را در رقابت با يك بازار سالم نيروي كار را نداشتند. بدون درنظرگرفتن معلولين، در آنجا ]روستاها[ كميابي نيروي كار شايع بود و استفاده از خدمه چندان ارزان نبوده است. پادو، نوكر و تمامي انواع خدمه‌ي خانگي نه تنها از حومه ريشه ‌كن نشد، بلكه از ميان توده‌هايي كه در مادرشهرها به مثابه كرم مي‌لوليدند، بيرون كشيده‌ مي‌شد. برخي از اين افراد طي دورة خدمت نظام كه با پوشاك، خوراك كم و بيش كافي، فرصت دله‌دزدي و تأمين شغل به‌شرط رفتار مطلوب تأمين مي‌شدند، مدارج ترقي را طي كردند. از اين لحاظ، خدمت نظام و خدمات خانگي داراي نكات مشترك فراواني بودند. مابقي نيز به گدايي و دوره‌گردي و مشاغل متفرقه‌ي ديگري پرداختند و در دزدي، جيب‌بري، روسپيگري و قوادّي تبحّر يافتند و زندگي‌شان در زاغه‌هاي كوچه‌ي گين[377] يا چوبه‌هاي دار تي‌برن[378] به پايان رساندند. 
اين مثال‌ها را از لندن ذكر كرده ام : وين[379]، مادريد[380]، تايلز[381] يا برلين[382] به مانند يكديگر عمل كرده اند. 
با واگذاشتن پرولتارياي[383] كثيرالشمار به رحمت بازار، سقوط در تسهيلات مسكن براي توده‌ي مردم، كه قادر به تأمين هزينه‌ي كلبه‌اي براي خود و پانسيون شدن در خانه مالك را نداشتند هرسرپناهي را مي‌توانستند اجاره نمودند. ساخت‌و ساز بيش از اندازه و بهره‌گيري بيش از حد از خانه‌ها، معضلات وخيم بهداشتي را در لندن، براي مثال در اوايل قرن شانزدهم، موجب شد. براي حدود پنجاه‌سال، از سال 1632-1582م.، مكرراً اين معضلات مورد توجه قرارگرفت و تلاشهاي نه چندان ريشه‌اي براي اصلاح آن بعمل آمد. در اين خصوص طبقات بالادست ]به منافع حاصل از آن[ طمع كردند و طبقات فرودست بالضروره و عمدتاً ]از سرناچاري[ راه خود را پيش گرفتند. 
لردهاي ]مجلس[ شوري در سال 1583 به اين نكته پي‌بردند كه ابنيه پرازدحام به‌مقدار زيادي موجب تشديد شيوع طاعون و شورش مي‌شود. تراكم ]در واحدهاي مسكوني[ مركز توجه واقع شد، و اين به تقسيم خانه‌هايي منجر گشت كه به معناي هرخانه براي يك خانوار بود: عملي كه در تمامي شهرهاي درحال رشد، در سه‌قرن بعد رواج يافت. در سال1593م. يكي از مصوبات پارلمان ناظر براين بود كه ”شرارت روز به روز رشد يافته و دليل آن ازدحام واحدهاي مسكوني با خانوارهاي مختلف، افزايش تعداد نفر در اتاق، و تبديل خانه‌هاي بزرگ به چندين واحد استيجاري بود، ]از اين‌رو[ خواستار احداث ساختمانهاي جديد در لندن و وست‌مينستر[384] شدند.“
لازم به‌ذكر است كه بيانيه‌ها و فرامين ثمري دربرنداشت: اين مرحم‌ها، شور دكتر را التيام بخشيد، اما درد بيمار را تسكين نداد. تا جائي‌كه تلاش‌هاي مربوط به جلوگيري از احداث بنا، موفقيت بدست آمده در احاث ساختمان‌هاي جديد را، بي‌توجه به ريشه‌هاي ازدحام، فقط شرارت موجود را تشديد كرد. اما اجاره‌ي زمين با بدترشدن شرايط زندگي افزايش يافت: شرارت‌هاي عمومي به‌شكل منافع خصوصي، تبديل به سرمايه شد. خانه‌هاي قديمي نظاميان كه در مراكز نظامي قرن هفدهم رونق گرفتند، قصرمانند بودند، كه مي‌توان دراين باره به مورد خانه‌هاي احداث‌شده توسط رن[385] در چلسي[386] اشاره كرد، اما خانه‌هاي كارگري جديد عامدانه به‌شكل كلبه‌هاي غيرقابل زيست طراحي مي‌شدند. 
تبديل مستغلات قديمي به واحدهاي استيجاري، كه درهريك از اتاقهاي آن يك خانواده زندگي مي‌كرد براي تأمين مسكن جمعيت درحال افزايش، كافي نبود. محلات جديد مي‌بايست اين شرايط بحراني را به‌عنوان استاندارد مي‌پذيرفتند. براساس شرح حال راجر نورث[387] بورس‌بازي ساختمان در مقياس كلان پس از آتش‌سوزي سال 1666م. لندن توسط دكتر باربن[388] آغاز شد . بدين ترتيب كه كاهش محلات مسكوني فرصت مناسبي را براي وي فراهم آورد. ”وي مبدع روش جديد ساختماني بواسطة قالب‌بندي زمين در محدوه‌ي خيابانها و خانه‌هاي كوچك، و فروش زمين به كارگران برحسب متراژ بَر ِزمين بود، و آن مقدار كه به فروش نمي‌رفت توسط وي ساخته مي‌شد. اين امر اجاره زمين را به جهت رهن‌گذاري افزايش داد. و ديگران در ادامه، شيوه‌ي كار وي را اصلاح كردند و اَبَر-جنيني از خانه‌ها در اطراف لندن شكل گرفت.“ 
به سبب نقص اين نظام، مي‌توانيم قدردان قرن هفدهم باشيم اما براي اينكه اين روش كم و بيش در سراسر جهان غرب به عمل استاند‌اردي تبديل شود مي‌بايست به انتظار تولّد ماشين بخار و كارخانه‌هاي كلان مقياس مي‌مانديم كه غالباً‌ در اشكال نامطلوب ظاهر شدند. باافزايش ارزش زمين، ارتفاع ساختمانها، در شهرهائي‌كه انحصار زمين يا موانع مربوط به عوارض زمين، مقدار زمين در دسترس را كاهش داده بود، بيشتر شد. تراكم بيشتر به افزايش درآمد منجر شد؛ و افزايش درآمد به بيشترشدن ارزش سرمايه‌اي زمين منتهي گشت. لندن از نتايج مخرب اين دوره خطرناك به‌واسطة آنكه بخش عمدة زمينها در تصرف فئودال‌ها با اجاره بلندمدت قرارداشت رهايي يافت؛ اما زماني‌كه فردريك كبير[389] ]در آلمان[ از رسوم آلماني ]در مورد مالكيت زمين[ انصراف داد و به سنن رومي مالكيت زمين و ساختمان اتكا كرد، راه براي بورس‌بازي لگام گسيخته‌ي املاك باز شد كه اثري مخرب بر برنامه‌ريزي و بلوك‌بندي برلين تا تشكيل جمهوري آلمان به‌سال 1918م. برجاي گذاشت. 
خلاصه آن، تراكم موجد دستاوردهاي مالي شد: املاك زاغه‌اي درآمدهاي بيشتري را در مقايسه با سرمايه‌گذاري در بخش‌هاي مورد توجه شهر به‌دست آوردند. تبديل فقر بخش شرقي به ثروت بخش غربي، يعني ثروتي كه از بدبختي استخراج مي‌شد، افسانه‌ي تمام‌عيار سيستم‌ ماليه دورة باروك بود. اين امر كه نقش چشمگيري را در گسترش و تمركز بيش از اندازة شهرها برعهده داشت در دوره‌اي كه كابه[390] لقب خويش ”ون“[391] را كسب كرد توصيف دقيق هر شهر بزرگ بود.


13: نقشه‌ي شهر دورة باروك 
به استثناي استعمار ماوراي درياها، تمامي شهرهاي بزرگ جديد كه از قرن شانزده تا نوزده ساخته شد همگي ”رزيدن اشتات[392]“ بودند، مكاني كه مقرّ دائمي پادشاهان و درباريان انتخاب مي‌شد. مانهايم[393]، كارلسوهه[394] و پتسدام[395] به اين گروه تعلق داشتند. گسترش شهرها به‌شكل جديد معمولاً در شهرهاي بزرگ نظير ناپلز و مونيخ[396] يا شهرهاي نظير ادينبورو[397] و نانسي[398] اتفاق افتاد جائي‌كه بورژوازي تقريباً تمامي مدعاهاي آريستوكراسي[399] را به چنگ آورده بود. طرح جديد شهر، خود را از ملحقات قرون وسطايي با استفاده از خطوط مستقيم قطعات منتظم با ابعاد يكسان–تاجائي‌ كه امكانپذير بود-جدا مي‌ساخت؛ نظم جديد با ميداني به‌همراه خيابانهاي شعاعي كه به‌طور جزئي به‌وسيله گره‌هاي قديمي يا شبكه شطرنجي جديد تعديل مي‌شد، نمادينه شد. 
الگوي ستاره‌اي خيابانها، همچنان‌كه انتظار مي‌رفت، شكارگاه سلطنتي بود. در اين جا معابر طولاني كه در ميان درختان قرار داشتند، شكارچيان را قادر مي‌ساختند از يك نقطه مركزي به تاخت در هر جهتي كه مي‌خواستند به حركت درآيند. شكار و سواري خطرناك كه مكمل شكار بود، تا امروز نيز ورزش برگزيده‌ي آريستوكراسي هركشور مي‌باشد. نقطه مركزي، محوطه‌اي مدوّر يا كانون طرح جديد، در اصل محل كلبه‌ي شكار بود. هنگامي‌كه كاخ ورساي طراحي شد كاخ در محل كلبه قديمي شكار قرارگرفت. جائي كه لوئي‌چهاردهم[400] براي اولين‌بار از شاهزاده خانم مادام‌ واليري[401] خواستگاري كرد. كاخ كارلسروهه[402] نيز بر روي كلبه‌ي شكار بنا شد. اما اين نقطه داراي زمينة متفاوتي بود. كاخ، خيابانهاي جديد شهر را به طرف خود فرامي‌خواند. همانگونه كه حاكم قدرت پراكنده‌ي سياسي در ميان تعدادي از گروهها و انجمن‌ها را در يكجا گردهم مي‌آورد. تمامي خيابانهاي اصلي به كاخ منتهي ميشد. هنگامي‌كه كسي چشمانش را در خيابان باز مي‌كرد، كاخ در چشم‌انداز قرارمي‌گرفت. 
اين طرح در فرانسه بي‌نهايت عموميت داشت و در واقع تأثير خود را بر بخش‌هاي حومه‌اي گارشز[403] و مدون[404] برجاي گذاشت. با اين وجود در گستره‌ي تمدن غربي از مكانهاي بسيار دور نظير سمرقند تا واشنگتن مورد تقليد قرارگرفت. طرح سمرقند كه تا اواخر قرن نوزدهم پا برجاي ‌بود از همه لحاظ كلاسيك است. در آن قلعه‌اي وجود دارد و به طرف شرق شهر قديمي گسترده شده است. از قلعه، خيابانها و بلوارهاي شعاعي شهر جديد به سمت غرب درحركتند. آيا منتهي‌شدن اين بلوارها در شمال و جنوب به پادگان و بيمارستان نظامي تصادفي است؟ 
در طرح ستاره‌اي شكل اين شهر، نقطة مبدأ همسنگي نيز وجود دارد .در طرح اوليه ستاره‌اي شكل، استحكامات شهر يك چند ضلعي منتظم بود كه هشت‌ ضلع داشت؛ و خيابانهاي اصلي به شكل ضربدري توزيع شده، يا به شكل متقارب از مركز هريك از زواياي هشت ‌ضلعي امتداد يافته‌اند. هنگامي‌كه استحكامات كارايي خود را از دست داد، تأثير اصلي اين الگو بر شهر، يا محله، تبديل آنها به بخشي از طرح تارعنكبوتي اوليه بود كه به‌همراه خيابانها به پارك يا حومه باز منتهي مي‌شدند. 
طرح مكانهاي مركزي كه در سيطره‌ مونومانها[405] قرارداشت، كه به‌واسطة ابنيه عمومي به شكل متقارن درميان گرفته مي‌شد و خيابانهايي كه از اين مركز منشعب مي‌شدند به شكل اساسي تمامي ابعاد طراحي را تغيير دادند. به همين دليل خيابانها مشخصاً‌ به چارچوب افقي ابنيه واقع در منتهي‌اليه خود مبدّل شدند: گرچه اين عمارتها داراي يك گنبد ]يا نقطه اوج[ بودند، تأثير اصلي اين گونه طراحي افزايش اهميت خطوط افقي تنظيم و تعديل بود. نه تنها گنبدهاي ساختمانهاي مركزي شناور به‌نظر مي‌رسيدند بلكه خود ابنيه عمده وقتي جداي از خيابانهاي عريض مورد ملاحظه قرارمي‌گرفتند، شناور به‌نظر مي‌رسيدند: اگر شهر قرون وسطا سرچشمه ترس مرضي از فضاي بسته باشد، شهر خودكامه‌ي ]باروك[ تأثير ديگري داشت و آن ترفيع ترس مرضي از فضاي باز بود. موتيف‌هاي تكراري، استفاده از جايگاه كوچك اشكال كلاسيك، فقط بر مفهوم چشم ‌آزار بودن تصاوير جديد خياباني افزود. فقط با گره ‌زدن مستقيم پارك و معابرِ درختكاري شده به تصوير خيابانهاي شهري، امكان اجتناب از كسل‌كنندگي معماري امكانپذير بود: خيابان لابزرور[406] و كاخ اليزه[407] داراي ويژگي صميمي و باحرارتي هستند كه رويهمرفته در بلوارهاي پاريسي قرن نوزدهم فراموش نشدند. 
اما همچنان‌كه پيشتر اشاره كرده‌ام، شهر قرباني طرح جديد شبكه‌ي خياباني شد. خيابانهاي هم‌شكل، ترافيك و سردرگمي را به آن بخش‌هايي از شهر كه كاملاً‌ آرام و خودكفا بودند منتقل نمود. مضافاً‌ طرح جديد شبكه‌ي خياباني به امتداد بازار در محازي خطوط ترافيك، و نه تدارك نقاط محلي در واحدهاي همسايگي متمايل بود. خيابان همچنين اندازه و شكل قطعات را تعيين مي‌كرد؛ و نيازمنديهاي مسكوني مستمراً تحت تأثير خواسته‌هاي فضل‌ فروشانه‌ي ترافيك سواره قرارگرفتند. 
اينك امكان عرضه‌ي روش جديد طراحي شهرها با استفاده از نماد هندسي : شهر دايره‌اي شكل نظير فريدن‌ اشتات، هشت‌ضلعي نظير ويلا نور[408]، ستاره‌ي ناقص نظير كارلسروهه يا مانهايم فراهم شده بود. معني اشكال هندسي در طراحي شهرها چيست؟ استفاده از آنها بدين معني است كه صور انتزاعي تعيين‌ كننده‌ي مضامين اجتماعي هستند: نهادهاي اجتماعي ديگر طرح شهر را بوجود نمي‌آورند بلكه طرح در انطباق با نيازهاي خاص زندگي تعديل مي‌شود. مثلاً در صورتي‌كه عوارض زمين غيرمنتظم باشند، زمين مي‌بايست علي‌رغم هزينه‌هاي گزاف مصالح ونيروي انساني، صرفاً‌به جهت عملي ‌ساختن نقشه‌ي ]طراحي شده[ تسطيح گردد. درهرصورت و با وجود دشواري، غالب شهرهاي دورة باروك در زمين‌هاي هموار ساخته مي‌شدند. اين موضوع به تنهايي برهزينه‌ توسعه شهري نمي‌افزايد: بلكه رونق وسايل نقليه چرخدار نيز به جهت الزام به استفاده از سنگفرش‌هاي مستحكم هزينه‌ساز است: تعريض و امتداد اين خيابانها، هزينه‌هاي ]توسعة شهري[ را مضاعف ساخته بود. 
در آن زمان، كاركرد هندسه در طراحي عبارت از ايضاح و هدايت بود. به‌مثابه تمامي انواع تجريدات مفيد، هندسه مي‌بايست به‌واسطة واقعيت‌ها مشروط مي‌شد و هنگامي‌كه اين واقعيتها در برخي از جوانب زندگي از چارچوب فرمول ]تجريدي[ مي‌گريختند راه را بر آنها هموار مي‌ساخت. تا نقطة مشخصي رهيافت مبتني بر رياضي طراح مطلق‌گرا، در به هنجار‌نمودن فرآيند طراحي محلات، بلوك‌ها و قطعات ارزشمند بود. در دوره‌اي كه تحولات بسيار سريع شكل مي‌گرفتند و آداب و سنن، ديگر به اندازة كافي وظيفة هدايت را برعهده نداشتند اين رهيافت حداقل به‌طور مصلحتي نيز مي‌توانست مفيد فايده باشد. متأسفانه طراحان دورة باروك به نظمي كه تحميل مي‌كردند بسيار اطمينان داشتند: آنها در طرحهاي سه‌بعدي خود جايي براي عامل زمان باقي نمي‌گذاشتند و هيچ فرصتي را مصروف بررسي ويژگيهاي عوارض زمين نمي‌كردند. باعطف توجه به يادمان‌هاي يوناني و رومي به‌عنوان منبع الهام، اذهان كلاسيك آنان فاقد مفهوم زمان در فرآيند توسعه بود. تمامي تحولات و تعديل‌ها كه به‌موازات رشد غيرقابل اجتناب مي‌شوند، ]تأثيرات[ خود را ]براين طرح‌ها[ برجاي گذاشتند: طرح اين شهرها به اندازه‌اي متقارن و نظم مندرج در آنها به‌قدري خشك و بسته بود كه امكان پذيرش نياز نسل‌هاي بعدي را فراهم نمي‌ساخت. طرح دورة باروك نوعي دستاورد هندسي بود: اين طرح مي‌بايست در يك آن و در صورت امكان با هدايت يك معمار خودكامه طراحي و ساخته مي‌شد. از آنجائي‌كه تغيير در اين طرح‌ها براي كاربست عناصر جديد مستلزم تضييع تقارن آن بود، بنابراين حفظ مضامين صوري زيباشناختي آن فقط به‌واسطة مقررات اكيد اجرائي امكانپذير بود. در جائي كه اين مضامين حفظ شدند نظير پاريس، امكان حفظ انتظام صوري براي سالهاي متمادي فراهم شد. 
مادامي‌كه يك مالك يا سازنده‌ي منفرد، طراحي و ساخت محله جديدي را در برهه‌‌ي محدودي از زمان به اجرا درمي‌آورد، اين طرح مي‌توانست واجد هماهنگي و زيبايي باشد: شاهد مدعا در اين مورد، شهر بث[409]، نانسي و پتسلام مي‌باشد. اما در مواقعي كه طرح به‌صورت وصله و پينه‌اي وجود داشت، نظير لندن و يا هنگامي كه اجراي بخش قابل توجهي از طرح به آينده موكول مي‌شد، نظير واشنگتن، نتيجه كار مي‌توانست به بي‌نظمي بيانجامد و تمييز آن از آنچه بدون نقشه بوجود آمده بود به سختي امكانپذير مي‌شد، در اين‌مورد مي‌توان به زاغه‌هايي اشاره كرد كه امروزه خيابان پنسيلوانيا ناميده ميشود. در حالي‌كه اين طراحان هم توانِ خود را مشتاقانه وقف خلق مواضعي براي ابنيه عمومي كردند، يافته‌هاي دورة معاصر عميقاً نشانه‌هاي بسيار صميمي كاخ وگس[410] (در ابتدا كاخ رويال) در پاريس به سال 1612؛ كاخ وندوم[411]؛ بخش‌هايي از نانسي در سالهاي 1763-1705م. و بخش‌هايي از شهر بث در سالهاي  1767-1763م.، ميادين قرن هيجدهمي بلومزبري[412] و ميفر[413]، يا ميادين قرن نوزدهمي بلراويا[414]، احداث شدند را تحسين مي‌نمايد. 
نظم جديد در اين موقعيت‌ها به بهترين وجه خود شكل گرفت. عناصر و اجزاي نظم جديد بسيار ساده بودند و به‌مقدار ناچيزي مديون رويه‌هاي ساختگي گذشته بودند. يك دايره، بيضي يا چهارگوش، با پارك نرده‌كشي‌شده در وسط آن كه درختان و بوته‌ها، فضاي سبز محصوري را براي خياباني كه به آن منتهي مي‌گشت بوجود مي‌آوردند. مصالح ساختماني كلاً‌ يكسان بود: آجر، گچ يا سنگ، كه نماي عمومي رابه يك رنگ درمي‌آورند. يك خط بام مشترك با يك نقطه تأكيد به‌شكل سنتوري، نه ناشي از خواست افراد براي تشخص، بلكه در نقطه‌اي كه طرح آنرا تحميل مي‌كرد شكل مي‌گرفت. اين ويژگي‌ها در طراحي بر پايگاه همسان مالي، بر وضعيت همسان اجتماعي و استانداردهاي يكساني از سليقه‌ها مبتني بود. 
اما نمي‌بايست از فاصله‌ي نزديك، حتي در محلات طبقات فرادست، پشت اين نماهاي زيباي كلاسيك را مورد بازبيني قرارداد. پشت خانه‌هاي زيباي ميدان شارلوت[415] در ادينبرگ[416] و سربازخانه‌ها قرارداشتند. و اگر در كوچه‌ها كه به خيابانهاي بزرگ منتهي مي‌شدند حركت مي‌كرديد به يك آلونك مي‌رسيديد. 
به‌طور قطع، اين نظم ناشي از طراحي طبقاتي بود؛ و جبهه‌ي مشترك طبقات مالك را نمادينه مي‌كرد. اين نكته به‌شكل تحسين‌ برانگيزي در گفتگوي ميان روستايي و شهري در قرن شانزدهم تبيين‌شده است. روستايي امتيازات روستا را مورد تمجيد قرارداده و از زندگي اجتماعي كه با همسايگان شريف–”دامداران، قصابان، كشاورزان، سنگ‌تراشان، فرش‌بافان، حكاكان، خياطان و نظاير اينهاكه همراهان بسيار خوبي هستند“-خود دارد، لذت مي‌برد. مرد شهري در پاسخ مي‌گويد: ”من به تشخص فكر مي‌كنم، اما نه براي شما“. روستايي فرياد مي‌زند ”و چه، شما مي‌خواهيد من تنها و يگانه زندگي كنم. اينكه بدتر از مُردن است“ شهري در پاسخ مي‌گويد: ”نه، زيرا اگر شما مدت زيادي در دربار و شهر درميان آدمهاي خوب زندگي كنيد، در آنجا دوستاني خواهيد يافت، كه با وضعيت و موقعيت شما سازگارند.“ 


14: اشكال معماري
طي قرون شانزده و نوزده سه سبك رسمي وجود داشت كه هريك نشانه‌هاي مرحلةاجتماعي معيني را در توسعه اجتماعي و اقتصادي يدك مي‌كشيدند. اين سبك‌ها كه متوالي بودند بايكديگر درآميختند؛ در اين شيوه‌هاي جديد ساختماني، اشارت‌ها و نشانه‌هاي مرحله‌ي آخر در قرن شانزده ]نيز[ حضور داشتند. 
مرحلةنخست برچسب رنسانس متقدّم را بر خود دارد. چشم‌گشودن آرام قرن پانزدهم: برون‌كشيدن مجسمه‌ها و يادمان‌ها در بهت و شعف: در اين‌دوره جستجو به افق و از آن به آسمان طاقي شكل منتهي شد. نماد اين مرحلةكمان يا هلال بود: هر شيء، از آينه‌ي ليدي‌ها و يادمان‌هاي جديد اين نشان را يدك مي‌كشيد در عين‌ حالي كه فرايند استانداردسازي مي‌توانست در تكرار الگوي ستون‌ها و پنجره‌ها تحقق يابد، يكنواختي و انتظام جديد براي اولين ‌بار در فاصله كوتاهي در خيابانها به اجرا درمي‌آمد. مي‌توان ميدان متعلق به دورة رنسانس يا يك معبر[417] يا ساختمان متعلق به آن دوره را كشف كرد: اما جستجوي خيابان[418]  رنسانسي يا شهر رنسانسي بيهوده است، زيرا اينها فقط در اذهان وجود داشتند. 
نبض حيات سيلان گرفت و نيروهاي پرجنب ‌و جوش تنقيد ديني و ماجراجوئيهاي اقتصادي و اختراعات ماشيني، فشارها و ضد فشارهاي جديدي را فراهم آورد. اختراع چاپ راه را براي استاندارد كردن اقتدار كلمات چاپي و طرح‌ها و ترسيماتي كه با ماشين تكثير مي‌شدند فراهم ساخت: دانش مكتوب بر تجربه‌ي پيشه‌وري سبقت گرفت و سواد به نشانه‌ي ضرور و حياتي ساخت و ساز مطلوب تبديل شد. شناخت اشكال كلاسيك در آثار چاپي جديد ويترويوس[419]، آشناشدن با توصيه‌ها و رهنمودهاي مكتوب اشخاصي چون آلبرتي[420]، ويگنولا[421] و پالاديو[422]، بسيار مهمتر از درك نيازها و فرآيند زندگي معاصرين شد. دربار اين رويه را تشويق كرد ]اين درحالي بود[ كه بسياري از گروههاي فعال شهري براي مقابله با آن ضعيف بودند: فقط خانه‌ها و كارگاههاي متعلق به مردم عمدتاً براساس شيوه‌هاي بومي ساخته مي‌شدند. در همان زمان ديگر عناصر استاندارد شده يعني ارتش متحدالشكل، آئين‌نامه‌ها و قوانين متحدالشكل و سكه‌هاي متحدالشكل، دركنار حروف چاپي ظاهر شدند. گرچه در تعارض ]با اين فرايند[ نوعي بي‌قانوي جديد نيز به منصه‌ي ظهور رسيد: در مذهب، اقتدار آگاهي فردي در مقابل نهادهاي كليسا؛ در حكومت، خواست پادشاه در مقابل قوانين محلي و آئين‌ها و رسومات تخطي ‌ناپذير؛ در زندگي خصوصي، نوعي شهوت افسارگسيخته براي طبقات فرادست كه حدي را براي خوردن، نوشيدن و روابط جنسي به استثناي افناي نفساني نمي‌شناخت. ماشين و زندگي شهواني، اصلاح و بي‌بند و باري، فناتيسيسم[423] و سبكسري، بيانگر نظم جديد بود كه در قرن هفدهم دست بالا را داشت. 
از يك طرف، قرائت و بررسي خشك پنج ‌فرمان و تلاش صادقانه براي هندسي‌ كردن زندگي به تطويل چشم‌انداز خيابان و استاندارد شدن مسكن در نما منجر شد. از طرف ديگر، هوسبازي گستاخانه در مواجهه با توده‌ي ]ساختماني[ كه به‌شكلي فضل‌ فروشانه تركيب يافته بود ]بدان منجر شد[ كه اشكال كلاسيك صرفاً به‌عنوان استخوان‌بندي اندام‌هاي شهوت‌انگيز به‌كار گرفته شود: ستون‌هاي كليسا به مثابه‌ي بدن رقاص آفريقايي به پيچ وتاب درمي‌آمدند، و فضاي داخلي آن به بهانه‌ي صرف جابجايي محراب، به سالن رقص مبدل شد. سنتوري شكسته و حلزوني، اين مرحلةجديد را نمادينه مي‌كرد. تزئينات بسيار زياد شد و قسمتهاي داخلي از حيات و نمادهاي زندگي: صدفهاي دريايي آب‌طلاكاري شده، شاخ تزئيني ]نماد فراواني[ و تاج‌هاي گل و ملائك مقرّب و اندام معطر و گرم زنان و مردان در عشق‌بازي، درست به همان شكلي كه توسط فراگونار[424]، واتئو[425] و گروئز[426] نقاشي شده بود، انباشته شد. ابهت رنگهاي قرمز و آبي رزهاي قديمي پنجره‌هاي كليساي جامع به رنگهاي سفيد، صورتي، آبي كم رنگ قسمتهاي داخلي ]كليساي[ باروك مبدل شد: در كليساهاي روكوكو[427]، عرش اعلي به كمك آب‌ طلا و گچ قابل رؤيت شد. و روياهاي هرزه‌ي سنت‌ جان ‌پاتموسي[428] محقق شد. 
به اعتباري، مرحله‌ي دوم رنسانس بيانگر نوعي ارتداد از خلوص محض جنبش اوليه بود: درست به‌مثابه غليانهاي موجود ايمان ديني، با اين تفاوت كه جايگزين زرق و برقداري براي ايمان كامل كليساي قرن دوازدهم بود. اين واقعيت براي نخستين بار محمل استفاده از واژه‌ي باروك را فراهم آورد. 
________________
همانطوريكه كروچه[429] معتقد است مفهومي موهن از چيزي گزاف و مبهم. اما معماري جديد انشعابات و تعارضات در حال نضج تماميت زندگي اروپائي را نمادينه كرد. باوجودآنكه اين معماري  ]دورة دوم رنسانس[ تجريدات مكانيستي را عميقاً در يك جهت، در اشتياق يكسويه‌ي قدرت ، به پيش راند  ]در عين حال[ احساسات ضدمكانيستي را نيز عميقاً در جهت ديگري به حركت درآورد. غالباً يك بنا يا صحنه‌ي يك خيابان، هردو گرايش فوق را درخود داشت. به احتمال، آزارنده‌ترين نماد هرم كليسا بود كه در قرن هفدهم متداول شد: اين نماد قرون وسطايي كه اشاره به عرش اعلا دارد به صورت نوعي كاريكاتور احيا شد: ارتفاع ]لازم[ بوسيله برروي هم‌گذاشتن مجموعه‌اي از ستونها برروي مجموعه‌اي ديگر فراهم مي‌شد و در نهايت معبد مينياتوري عشق بر روي اين حجم پرشاخ و برگ و نه‌چندان ضخيم قرارمي‌گرفت. 
نماد بسيار مشخص طراحي باروك در ضعيفترين و خلاقانه‌ترين مراحل آن، باغ يا پارك بسيار منتظم قرن هفدهم مي‌باشد. اين نماد نوعي تركيب صوري در فضاست كه در آن شكوفائي و رشد طبيعي به الگوهاي صرف تابع طراحي هندسي تبديل مي‌شوند: قاليچه و كاغذديواري صرف كه جداي از مصالح طبيعي بطور هنرمندانه تركيب مي‌شدند: كوچه هاي نه چندان طويل، كه در آن درختان به ديوار سبز منعطف تبديل مي‌شدند: پرچين‌هاي كم‌عمق: برهم‌ريختن سازمان زندگي در راستاي الگوي خارجي نظم-در اينجا چيزي وجود داشت كه در يك‌آن بااهميت و نامعقول ]غيرطبيعي[ جلوه مي‌كرد، همانگونه كه پروكراتز[430] به رافائل[431] الهام بخشيده بود. 
مرحلةسوم ، لحظه‌ي هشياري رنسانس متأخر و وجدان عذاب‌آلود اصلاحات و ضداصلاحات است كه جايگزين صحت و درستي بي‌چون و چراي ]گزاره‌ها و قضيه‌هاي[ دوران قديم شد: به‌همراه قرن هفدهم، عصرآكادمي‌ها فرارسيد، و صحت صوري ]گزاره‌ها و قضيه‌ها [ بر محتواي دروني و خلاقيت غيرقابل مقاومت هنر زنده و مستحكم سبقت گرفت. آئين‌نامه‌اي شدن طرح معماري، تلاش طبيعي براي حفظ جبهه مشترك در لحظه‌اي بود كه فعاليت‌ها و منافع واقعي مردم دچار انشعاب و تفرقه مي‌شد  و از تعارضات دروني آكنده مي‌گشت. انتشار “آرشيتكتورا” توسط دو ‌وريس[432]  در سال 1557م. پيش‌درآمدي برجنبشي بود كه در قرن هيجدهم برمعماري استيلا يافت و در قرن نوزدهم به‌شكل‌ دفتر مشق احمقانه‌اي درآمد. با اين پيشينه، اندازه‌گيري و تقليد، جايگاه طرح هوشمندانه را گرفت. 
اين مرحلةاز معماري كه نخست در پرادو[433] و ورساي رخ نموده بود به مثابه سرماي كرخ ‌كننده‌اي بر بخش عمدة اشكال حياتي، هم از طريق تبديل آنها به ساقه‌هاي سياه پوسيده، و هم تحميل و قالب ‌كردن لعاب سرد خود بر اشكالي كه پيشتر سرزنده و حياتمند بودند، سايه افكند. اين مرحلةبيشترين اقتدار را كسب كرد و به بيان معمارانه، كمترين ارزش راداشت: در نهايت اين مرحلةبه اشكال مختلف يادمانهايي –بسيار بيروح و مهجور كه حتي نابجا باشند- را بوجود آورد كه مراكز شهري جديد در ايالات متحده امريكا را پس از 1900م. مزيّن كرده‌اند: كلاسيسم نعش مانند، كتابخانه‌ عمومي نيويورك، يادمان لينكن، ساختمان دادگاه عالي، يا ساختمانهاي جديد دولتي در ]ناحيه[ تري‌انگل[434] واشينگتن. 
جمود مرحلةنهايي در بسياري از مباحث و پروژه‌هاي رنسانس متأخر موجود بود؛ اما براي استيلاي آن، پيش ازآنكه سازمان اجتماعي آخرين نشانه‌هاي حياتمندي آن را نابود نمايد، دو قرن زمان لازم بود. اين جنبش با طرحهاي فاقد حيات سهولت را قرباني گروه‌بندي محوري،  و تقارن انتزاعي، شكل و آرايش اتاق‌ها و پنجره‌ها را تحميل مي‌كرد، و  باعث مي‌شد كه براي نيل به تعادل بصري در طرفين ميدان، كليسا ساخته شود، بعدها اين نوع طراحي متداول شد و شاهد مدعا احداث ابنيه‌ي حكومتي برلين در قرن هيجدهم بود. 
مرحلةآخر دورة باروك، عصر الگوهاي كاغذي، طرح‌هاي كاغذي و تركيبات كاغذي است: حتي جنگ نيز به كنترل آكادمي درآمد و براساس قواعد پذيرفته‌ي استراتژي هدايت شد. گرچه دلايل و احتجاجات راسكين[435] غالباً نامطلوب بودند، و شكست وي در درك تكانه‌هاي خلاقيت در معماري جديد ناگوار بود، استعداد و شمّ وي دربارة شيوه‌هاي كلاسيك و رنسانس ساختماني روي‌هم‌رفته مقرون به صحت بود. در اين نظم جديد چيزي ناميمون وجود داشت:]اين نظم جديد[ خودآئيني حرفه‌اي كارگر را فداي خودبيني معمار كرد و به همان اندازه حياتمندي را فداي مقررات و ضوابط پلان و نما نمود. 
عقيدة قرن هفدهمي در رابطه با وحدت بيروني، به بهترين وجه توسط دكارت جمع‌بندي شد، وي يكي از مهمترين نمايندگان انديشه آن دوره، نه فقط به‌عنوان يك كهنه سرباز  بلكه فيلسوف رياضي‌دان به‌شمار مي‌رفت. دكارت مي‌نويسد ”مي‌توان شاهدآن بود كه چگونه ساختمانهايي كه توسط يك معمار طراحي شده‌اند كلاً زيباتر و راحت‌تر از آنهايي است كه از سويِ‌ چندين نفر تكميل شده‌اند… همچنين شهرهاي قديمي كه ابتدا روستاهايي بيش نبوده و در طي زمان به شهرهاي بزرگ تبديل شده‌اند زيبا هستند اما در مقايسه با شهرهائي‌كه به‌شكل باقاعده‌اي توسط يك معمار متخصص آزادانه برروي زمين طراحي شده‌اند ناقص به‌نظر مي‌رسند، با وجود آنكه مجموعه‌اي از ابنيه شهرهائي‌كه به‌صورت تدريجي شكل ‌گرفته‌اند مي‌توانند در زيبايي همسان يا فراتر از انواع اخير خود باشند بااين‌حال هنگامي‌كه شخصي همجواري اينجا و آنجاي اين دو و بي‌نظمي‌هاي بعدي شبكه معابر را مشاهده كند به اين نكته تمايل پيدا مي‌كند كه تصادف و نه طرح از پيش‌انديشيده‌ي انساني است كه ضرورتا به چنين تركيب و آرايشي منجر شده است. و اگر اين نقطه را مدّ نظر قراردهيم كه در تمامي دوره‌ها، مأموران معيني وجود داشته‌اند كه وظيفه آنها نظارت بر ساخت ابنيه خصوصي در راستاي كمك به زيباسازي ]فضاي[ عمومي ]شهرها[ بوده است، دشواري دست‌يافتن به كمال مطلوب با تكيه بر تصميمات ديگران ]در امر ساخت و ساز[ بلافاصله تصديق خواهد شد.“ 
ميان دونظام تفكر ارگانيكي و مكانيكي تعارضي شديدتر از آنچه امروز شاهد آن هستيم ، وجود ندارد: تفكرنخست از وضعيت و زمينة كلي نشأت مي‌گيرد و تفكر دومي ، واقعيت‌هاي زندگي را در جهت نيل به نظام ظريفي از مفاهيم، ساده ساخته و پيش از زندگي وامدار ذهن است. تفكر ارگانيك در همياري و همكاري با “تصميمات ديگران” عمل نموده  احتمالاً آنان را هدايت مي‌نمايد. اما پيش از دست‌زدن به چنين‌كاري نخست وجود آنها را تصديق كرده و اهداف‌شان رادرك مي‌كند: تفكر مكانيستي يعني انديشه مستبدانه‌ي دورة باروك كه برقانون خاص خود، نظام خود، جامعه خود پافشاري مي‌نمايد بواسطة ذهني منفرد تحميل ميشود. براي كسانيكه در بطن زندگي دورة باروك قرارداشتند، يعني درباريان و سرمايه‌گذاران، اين نظام صوري در حقيقت ارگانيك بود: زيرا معيارهاي ارزشي را كه آنها به‌عنوان طبقه براي خود خلق كرده بودند، نمايندگي مي‌نمود و براي كساني‌كه خارج از آن قرارداشتند اين نظام بمنزله‌ي‌ نفي واقعيت و نوعي ستم بود. 
براي درك محدوديتهاي غائي طرح دورة باروك، مي‌بايست اين سؤال را مطرح ساخت كه چه تداركات و زمينه‌هايي براي هسته‌هاي شهري فراهم شده بود؟ ]جواب اينست كه[ در مقياس همسايگي، هيچ ]محملي انديشيده نشده بود[ : در اين طرح، موقعيت و جايگاه خاصي براي بازار محلي و مدرسه اختصاص نيافته بود؛ حتي پارك محلي در ميادين بزرگ، عملكردي جزء  زمين بازي كوچك به استثناي فرزندان كساني‌كه داراي دسترسي مجاز به آنها بودند را نداشت. اما در شهر به‌عنوان يك كل، در تبعيت از كاخ سلطنتي يك هسته شهري وجود داشت؛ و نظريه‌ي آن به‌شكل قابل‌ قبولي بوسيله پالاديو تدوين شده بود. ”بازگشت به ميادين اصلي و عمده كه مي‌بايست با كاخ سلطنتي يا ]محل[ اجلاس دولت‌ها، جداي از اينكه ]حكومت[ سلطنتي يا جمهوري باشد، همجوار باشد. خزانه‌داري، جائي‌كه پول و دارائي عمومي نگاهداري مي‌شود به همراه زندانها، مي‌بايست به آنها بپيوندد. زندانها از قديم‌الايام سه‌گونه بوده‌اند؛ يكي براي هرزه‌ها و نامتعادلان… كه در حال حاضر به مهجورين اختصاص داده مي‌شود؛ زندان ديگري براي بدهكاران… و زندان سوم كه به خائنان و اشرار اختصاص داشت“. 
كاخ، خزانه‌داري، زندان، تيمارستان-آيا اين چهار نهاد مي‌توانند نظام‌جديد، يا ويژگي‌هاي حيات سياسي آن‌را نمادينه نمايند؟ جامعه‌ي باروك، به‌واسطه‌ تركيب يك يا برخي از اين نهادها شكل مي‌گرفت؛ و براساس تنوع طرح و شكل يكي يا بعضي از اين ساختمانهاست كه خيابانها، توسعة شهري و شهرهاي جديد بنا مي‌شدند. 
حقيقت امر آن‌ است ‌كه برخي نكات حياتي از فرهنگ فرهيختگان دورة باروك كنار گذاشته شده بود؛ و حذف‌ شدن اين مفاهيم از شهرهايي كه توسط آنان به تصوير كشيده شده يا به اجرا درمي‌آمدند تا حدودي طبيعي بود. اين عنصر فراموش‌شده چه بود-مذهب، ]حداقل[  در ظواهر اين چنين نبود، زيرا كليسا همچنان جايگاه خود را در شهر حفظ كرده بود.]در شهردورة باروك[ علاقه‌اي در رابطه با كار مشاهده نمي‌شد: تدارك مناسبي براي كارگاههاي صنعتي، يا حتي دفاتر حسابداري بازرگاني در طرح شهر درنظر گرفته نمي‌شد. ابنيه صنعتي خاص در حقيقت به‌شكل لكه‌هايي، در شهر دورة آغازين صنعت شكل گرفتند: واحدهاي مسكوني كنار كارخانه‌ها حتي نشانه‌اي از فرآيند شكل‌گيري صنعت بزرگ را در خود نداشتند.
آبجوسازي، ريخته‌گري، رنگرزي، قصّابي، دباغي و بافندگي، تاسيساتي كه در يكصد كارگاه بافندگي گردهم آمدند-تمامي اين پيشه‌ها متقاضي مكان خاص در شهر بودند. اين كارگاهها به‌مثابه آسياب‌هاي بادي و آبي، به هستي اساسي صنايع شهر، بعد از قرن دوازدهم تبديل شدند: احجام مربوط به آنها بخش برجسته‌تري از تصاوير خيابانها و خط آسمان جديد شهرها را شكل داد. و اسكله‌ها و انبارها همچنان اهميت خود را حفظ كردند. 
تئوري معماري يا طراحي شهري در رابطه با تكوين ابنيه كارگاههاي فوق چه سهمي دارد؟ به‌طور اخصّ هيچ؛ اين ابنيه‌ها تحت پوشش طرح رسمي يا آئين پنج‌ فرمان قرارنمي‌گرفتند. ايولين[436] ، كه تلاشهاي زيادي را براي ترفيع جنگلكاري انجام داد، در اين خصوص پيشگام بود؛ او پيشنهاد كرد كه صنايع نيازمند كوره‌هاي بزرگ را از قلب لندن به ناحيه‌اي ميان گرين ‌ويچ و ولويچ انتقال دهند، و از احداث ابنيه مشابه در حوالي لندن در آينده جلوگيري كنند. پيه‌سازي، قصابي و صابون‌سازي نبايست در محدوده‌ي شهر صورت گيرد، همچنين وي زمين‌هاي پست اطراف شهر را براي استقرار آنها پيشنهاد نمود كه به‌وسيله كاشت بوته‌هاي معطر به شكل متراكم از شهر جدا شده و هواي آنرا تلطيف مي‌نمودند. اين‌ها پيشنهادهاي مردي بسيار توانا و بصير بود؛ با اين‌حال مي‌توان قطعه‌اي از پلان شهر ايده‌ال دورة باروك را مورد بررسي قرارداد بدون اينكه متوجه اين امر شد كه طراح داراي ظريفترين انديشه دربارة نقش صنايع در شهر بوده است. شاخصترين وجه مميزه‌ي برنامه‌ريزي شهري دورة باروك تلاش براي دورنگهداشتن صنايع از ديدرس يعني منطقه‌بندي ”ديد“ بود. تلاش لدوك[437] در اوايل قرن نوزدهم براي يادواره‌اي ‌نمودن ابنيه صنعتي، استثنايي بسيار ديررس بود.
ويوله ‌لدوك كه يك مهندس بود، تلاش كرد همان ‌قواعدي را كه در يادواره‌هاي عمومي به‌كارمي‌بندند در ابنيه صنعتي نيز مورد استفاده قراردهد: فانوس دريايي اثر سيمتون[438] و پل واترلو اثر رنيه[439] نمونه‌هايي از اين دست‌ مي‌باشند. با اينحال چنين منگوله‌هاي تزئيني به كتمان اين حقيقت كه اصلي براي تركيب كارآمد و مؤثر وجود ندارد، قادر نبود. از اين‌رو اشكال بسيار الهام‌بخش برنامه‌ريزي شهري باروك در جاهايي رخ نمود كه اين تعارضها و ناهماهنگي‌ نمي‌توانست نظم صوري آن را، روي‌هم‌رفته در خانه‌هاي ييلاقي و املاك بزرگ واقع در آن، تضعيف نمايد. در خارج از دربار حيات اين دوره خود را در بي‌نظمي به مثابه‌ي كفشهاي گِل‌اندود واقعيت بر روي فرش‌هاي زيبا و ظريف نمايان ساخت. 
15: آنچه المپ‌نشينان[440] را نجات داد
تأثير مطلق‌گرايي سياسي، شركتهاي تجاري و نظام سبوعانه‌ي مالياتي در رابطه با عامه‌ي مردم در شهر دورة باروك، تخريب زيست محيط و نزول استانداردهاي زندگي بود. بااين‌حال برگزيدگان اجتماعي تا زماني‌كه بخش قابل‌توجهي از حيات خود را در املاك بزرگ واقع در حومه صرف مي‌كردند و شهر مورد هجوم شديد صنايع ماشيني با كثافت‌هايش و انبوه متراكم واحدهاي همسايگي نبود و زيست محيط آن هنوز بهداشتي بود، از اين امر مصون بودند. شهرها ]بدون صنايع[ به تنهايي داراي نظم و فضاي كافي بودند. به محض اينكه شركت‌هاي سرمايه‌داري به تهاجم ]همه جانبه[ عليه امتيازات كهنه و رويه‌ي كهنه‌تر صنوف تبديل شد، آئين‌تجمل‌گرائي به تهاجمي عليه فضيلت فقر و پرهيزكاري-خست و عقل معاش طبقه‌ي متوسط-مبدل گشت. 
بنابراين، نظم آزاد برنامه‌ريزي شهري باروك، تلاشي نه در جهت ‌خنثي ‌كردن نقائص عمدة شهر قرون‌ وسطايي، بلكه نقائصي بود كه طي زمان به‌واسطة انباشت “منافع هم‌جهت”[441] و شكست‌ برنامه‌ريزي مجدد در فرصت‌هاي پيش‌آمده–به احتمال زياد، ساخت و ساز بيش از اندازة فضاهاي باز كه به‌وسيله‌ بورژوازي جديد پس از قرن شانزدهم به‌وقوع پيوست-بود. حتي نظم كلاسيك در معماري را مي‌توان تاحدودي تلاش در زمينه‌ پاكسازي تراوشات بي‌معناي تزئين توصيف نمائيم كه گوتيك پرزرق و برق قرن پانزدهم را تشخص مي‌بخشيد. خلوص زيبايي‌ شناختي پلان دورة باروك تحميل، و نظم خاص آن محدود شد. با اين‌حال اين نظم در چارچوب محدوده‌هاي خود به مثابه تلاشي براي آغازي نو و انديشه‌اي دقيق در رابطه با ضروريات زندگي كه به طور مستمر شكل مي‌گرفت، مشخص مي‌شد. در وضوح و دقت، چيزي حياتي و زنده-چالشي مبرم براي استرولدبروگ[442]  خودپسندانه‌ي نظم قرون وسطايي-وجوداشت. 
I: مرحله‌ي انتقال         ]9[ محيط برگزيدگان اجتماعي 
]عكس بالا[ هلال سلطنتي در شهر بث: يكي از نقاط اوج برنامه‌ريزي شهري طبقه فرادست در قرن هيجدهم. نظم و انسجام هندسي قصرگونه، كه از اشتراك مساعي متصرفين و جمع‌آوري منابع لازم و كنترل يكپارچه‌ي زمين و طرحي جامع كه به‌وسيله يك نفر كه تمامي عناصر را كنترل و نظارت مي‌كرده، به اجرا درآمده است: ]اين امر[ زماني امكانپذير خواهد بود كه نوعي اجماع در جامعه-ديدگاه و ارزش‌هاي مشترك-وجود داشته باشد. ارتباط ابنيه و فضاهاي باز در اينجا نشان‌دهنده‌ي قرابت با زيباشناسي دورة مدرن و مفاهيم اجتماعي در مقايسه با پلان شهري كاونت‌ گاردن[443] (در تصوير زير) مي‌باشد. در اينجا وحدت و استاندارد به مفهوم اكيد، بدون اشارات ضمني از تكلف مشاهده مي‌شود.  (عكس از : اروفيلمز[444])
]عكس چپ رديف دوم [ منظره‌ي خياباني از هلال ديگري در شهر بث: فرم معماري از قرابت بيشتري با معماري كاملاً بومي قرن هيجدهم انگلستان در مقايسه با نماهاي كلاسيك بسيار پرتكلّف هلال سلطنتي برخوردار مي‌باشد. منازل پرتراكم خدمتكاران در زير يك سقف همچنان به‌عنوان يكي از ]وجوه[استثمار وسبوعيت طبقاتي اين رژيم باقي ماند. 
]تصوير سمت چپ رديف سوم[ نماي طبقاتي در شهر جديد ادينبورگ: نظير كالسروهه، نانسي، و بث كه نمونه‌هاي بسيار برجسته از برنامه‌ريزي شهري منسجم طبقات فرادست مي‌باشد كه به‌واسطة مالكيت واحد قطعات بزرگ زمين، ساخت و طراحي هماهنگ و متمركز امكانپذير شد: اين ويژگي در قرن نوزدهم ناپديد شده و امروزه تنها در پروژه‌هايي كه از كمك‌هاي دولتي بهره‌مند مي‌شوند به چشم مي‌خورد. ضرورتهاي بعدي، خط بام را شكست و تأثير زيباشناختي اين نمونه  ]شهر جديد ادينبورگ[ را ضايع كرد: بي‌قاعدگي كه در نماهاي قرون وسطا اجتناب ناپذير بود، بي نظمي محض در منظر خياباني دورة باروك بشمار مي آمد. 
]تصوير چپ پائين[ پشت يك نماي زيبا در ادينبورگ: معماري سربازخانه اي در جوار يك خيابان كم عرض : عدم تمايز با چشم انداز پشت بنا كه مشخصه‌ي نقاشي منظر ]بود[. معماري نماهاي نزديك. ابريشم هاي زيبا: عطرهاي گرانقيمت : بدن هاي كثيف. ظرافت و آبله. خارج از ديد و خارج از ذهن. برنامه‌ريزي شهري عملكردگرايي مدرن خود را از مفهوم بصري صرف از پلان، به‌واسطة توجه واقعي و شايسته به تمامي نماها، حذف تمايز فاحش ميان پشت و جلو، زشت و زيبا متمايز مي‌كرد، و ساختمان‌هايي را به‌وجود مي‌آورد كه در تمامي جوانب هماهنگ هستند: برنامه ريزي براي موجود انساني به‌عنوان كل. 
]تصوير سمت راست رديف دوم[ تاقگان در كاونت گاردن[445]: آهنگ رنسانسي در شكل خالصانه‌اش. 
]تصوير سمت راست رديف سوم[ نقشه‌ي كاونت گاردن در قرن هيجدهم: به استثناي محور خيابان راسل، جابجايي و مقياس اين ميدان به مفاهيم ايتالياي قرون وسطا نزديكتر از مفاهيم مطلقه گرايانه‌تر نظم باروك مي‌باشد. با اين‌حال به ازدحام بلوكها و حياطهاي محاط توجه كنيد: نكته مهم اينكه بناهاي بدون هوا بوسيله كوچه مايدن[446] و خيابان هالف مون[447] محدود مي‌شوند. حياط وسيع تقريباً چهارگوش كه از الگوي قرون وسطا متأخر تبعيت مي‌كند.


III : مرحله‌ي انتقال                         ]10[ شهرهاي آلماني: قديم وجديد 
تسلط بر آب و خاك، خشكانيدن دريا با استفاده از سدهاي خاكي و آبراهه‌ها، بهره‌گيري از آسياب‌هاي بادي براي حفظ زمين‌هاي پائين‌تر از سطح دريا از سيل، تكثير آسياب‌هاي بادي به‌عنوان نيروي محرك، مزيت‌هايي را براي سرزمين‌ هلند در قرن هفدهم فراهم ساخت. تسلط بر زندگي كارآمد در تمامي جوانب كشاورزي و صنعت، مهارت مستمر در امور باغباني، صنايع دستي ظريف در چوب وسفال و برقي‌كردن كامل خطوط آهن و مزارع به همان ميزان شهرها، به اين سرزمين‌ نوعي جايگاه رهبري در امور بنيادي تمدن مدرن بخشيده است كه فقط كشورهاي اسكانديناوي قدرت رقابت با آن را دارند. گرچه شهرهاي بزرگ آلماني از ويژگي مخرب عصر پارينه‌فني خسارت ديدند-]اين خسارت[ به‌قدري برجسته است كه آسايشگاهاي خاص و موقتي برخي مواقع در انتقال و جابجايي زاغه‌نشينان به سكونتگاههاي بهينه مورد استفاده قرارمي‌گيرند-با اين‌حال آنها نوعي ظرفيت و توانمندي از سنت مدني و معماري در بازسازي را به‌دست آورند. از اين‌رو ارتباط و تداوم اساسي ميان آمستردام قرن هفده (تصاوير بالايي و وسطا از چپ) و مسكن مدرن نظير آنچه در اود[448] رتردام[449] (تصوير بالايي سمت راست) اتفاق افتاد شكل اثري مدرن با حداقل ويژگي سنتي را به ‌خود گرفت. مجدداً رابطه‌ي ميان مسكن مدرن و خانه سالمندان (تصوير رديف سوم از چپ) با پنجره‌هاي بزرگ (تصوير رديف سوم از سمت راست) در اوايل قرن هفده واقع در شهر لاهه[450] را خاطرنشان مي‌نمايم. تصوير هوايي ناردن[451] (تصوير پائين) نشان‌دهنده شهر قرون وسطايي متأخر در وضعيت حفاظت مطلوب مي‌باشد. خطوط استحكامات به‌خوبي هنر مهندسي نظامي دورة ‌باروك را توضيح مي‌دهد: تبديل اين برج و باروها و خطوط برجسته به پارك، مثال كلاسيكي از ضربات ناگهاني شمشير به تيغه گاوآهن و در جهت مزاياي بهداشتي شهر مي‌باشد. اما ملاحظه كنيد كه چگونه مهندسان بزرگراهها در آلمان، بي‌توجه به زيبائي و كارآئي و ابتذل حرفه‌اي ، به‌شكل احمقانه‌اي جاده‌هاي اصلي را به جاي عبور از حاشيه شهر به داخل شهر هدايت كرده‌اند. فضاهاي باز حاصلخيز پشت‌ خانه‌ها جذابيت اجزاء را به همان ميزاني كه كلّ را تشخصّ مي‌بخشد برجسته‌تر مي‌سازد. ]و تمامي اينها[ به يك محيط جذاب شهري، تقريباً يك باغ‌شهر، كمربند سبز و تمامي چيزهاي ديگر مبدل مي‌شوند. روستاي ويرنگرمر[452] (تصوير سمت راست از رديف دوم) در ]طرح[ توسعة زويدر زي[453]  مثال ديگري از اين تداوم مي‌باشد، اما با تمايل بر تأكيد بيش از اندازه بر سنتي كه شهرنشينان داراي ذهنيت تاريخي غالباً در مواجهه با روستائيان يا كشاورزان به سرعت از خود بروز مي‌دهند، مي‌باشد: عادتي كه واقعيت اشتياق روستائيان و كشاورزان به تغيير مسكن سنتي خود براي دستيابي به مسكن مدرن، همچنين تبديل پمپ به آب لوله‌كشي يا جايگزيني الكتريسيته به‌جاي استفاده از نيروي اسب را مورد چشم‌پوشي قرارمي‌دهد: حقيقتي كه در رابطه با هلند قابل توجه مي‌باشد.
اما آنچه ساكنان المپ را نجات داد ايما، ژست‌هاي ساختگي باستاني يا نظام مستبدانه‌شان نبود، بلكه ناجي آنها مفهوم جديد فضا و تلاش سنجيده براي بازگردانيدن حومه به شهر براي بهره‌برداري شخصي‌شان بود، المپ نشينان به همراه باغ، پارك، با تاخت چهارنعل بامدادي، با شمشيربازي و دوئل، با ديدارها و عشق‌بازي‌هايشان در اتاق‌هاي بزرگ، با رقص‌ها و تئاترهايشان شيوه‌اي از زندگي را پيش كشيدند كه جواني‌شان را حداقل در سطح بالايي از تندرستي بيولوژيك حفظ مي‌كرد: اندامشان به فرامين عكس‌العمل نشان مي‌داد. جداي از ضرورت تبديل كارآمدي سرگرمي به جريان عادي كار، آنها در بخشهاي شهري مربوط به خود محيطي متوازن براي زندگي خلق كردند. آنها چيزي داشتند كه آلماني‌ها آنرا فضاي زندگي[454] مي‌نامند يا آنچه مي‌توان آن‌را به‌شكل تركيبي “فضايي براي چرخيدن” ناميد. از اين‌رو در دوره‌اي كه اشراف زميندار وادار به رقابت با صاحبان صنايع و سردمداران امور مالي شدند، براي خودشان شهري را خلق كردند كه مي‌توانستند در آن عوارض گمركي و مسايل زيستي‌شان را به جهت قابليت همه‌جانبه خود تكثير ببخشند. زندگي مردم در ديگر واحدهاي فضايي شهر براي پيوريتن[455]‌هايي كه در درام‌ها و رقص‌ اخم برچهره داشتند، براي بازرگاناني كه به سبكسري و تنبلي شهره بودند، حمالاني كه اشتغال ماشيني داشتند، در سطحي پائين‌تر از بخش‌هاي مربوط به نخبگان جريان داشت. 
تلاش در گسترش اين نوع زندگي در تمامي ابعادش، در گسترش سرخوشي  ]ناشي از[ اسرافكاري‌هاي احساس‌برانگيز، در كشش و جذابيت اندام، در تمامي چيزهايي كه گوش، چشم و حس مي‌توانست به‌طور خاص از خود بروز دهد، نوعي نگرش كاملاً متفاوتي از آنچه تمامي قرون‌وسطا را تحت پوشش قرارمي‌داد، وجود داشت. گرچه ]اين نوع زندگي[ ابتدا در ميان هنرمندان، دانشمندان و درباريان چينكوسنتو[456] بسط يافت حداقل در قرن هيجده شكل خاص خود را در شهر گرفت. اين چيزها همچنين داراي تأثيرات انقلابي نيز بودند. پس از انقلاب كبير فرانسه، شهر قدم به قدم شروع به جذب نهادهاي دربار و اشرافيت نمود، انسان‌ عام كم‌كم شكل خود را گرفت، به‌عبارت ديگر، با استفاده از يك ترانه مشهور آمريكائي “آنچه به‌قدر كافي براي راكي[457] خوب است براي من نيز به‌قدر كافي خوب مي‌باشد”. صنعتگران موفق در ابتدا از اشراف تقليد كردند، در نتيجه جمع كثيري از مردم تقاضاهايي را مشابه همان امتيازات به‌طور گسترده براي شهر درخواست كردند. آنچه دمكراسي ناميده مي‌شود تا جائي كه به شهر مربوط است ترويج امتيازات دورة باروك مي‌باشد: به‌نحوي كه در حدود قرن بيستم حتي غالب نارضايتي‌هاي اصلاح‌طلبان طبقه فرادست در زمينة مسكن به شمول امتياز حريم خصوصي بر فقرا معطوف بود. با وجود اين در همين زمان نمي‌توان امكانات زندگي مدرن را به‌طور مؤثر برحسب شرايط محيطي دورة باروك تصور كرد. 


16: احساس رضايت و نوسازي
نمونه‌هاي برجسته‌ي يك فرهنگ همواره شاخصترين نمونه‌ها نيستند؛ زيرا آنچه الگو به‌شمار مي‌رود]در حقيقت[ محدودترين و زمان‌دارترين نيز است. ]براي مثال[ دكر[458] و چپمن[459] شاخص‌هاي لندن دورة اليزابت هستند در حاليكه شكسپير عليرغم حضور در آن محيط، بسيار فراتر از آن دوره قرار دارد. به‌عبارت ديگر، اين امر در مورد فرهنگ شهرها نيز صادق است. در قرون شانزده و هفده اشكال جديدي از شهر به منصة ظهور رسيد؛ اين شهرها نه شاخصه‌ي دورة قرون وسطا و نه تمدن دورة باروك بودند. اين انواع كه ”گذرا“ نيستند و در راستا و مسير خويش حركت نمودند امروزه در مقايسه با نمونه‌هاي كلاسيك از اهميت بيشتري برخوردار مي‌باشند. 
در صورتي‌كه كسي شهر آمستردام را به‌عنوان برجسته‌ترين مثال از شهري بداند كه دوران گذار را بدون از دست ‌دادن ساختار شكلي پشت سر گذاشته است اين امر به‌منزله‌ي تحقير يا كم ‌ارزشي شهرهاي هلند نيست. با درنظرگرفتن برجسته‌ترين مثال، بهتر مي‌توان نشان داد كه گسترش سريع تجارت و رشد فيزيكي شهر پس از قرون وسطا، موانع غيرقابل رفعي را در برابر نظام به‌وجود نياورده است. آمستردام در سراسر دوران گذار وحدت‌ و يگانگي خودرا از دست نداد؛ گرچه بخشهاي قرون وسطايي آن رو به اضمحلال نهاد، اما شهر به‌عنوان يك كل به استثناي دورة بسيار كوتاه در قرن نوزدهم راه زوال را در پيش نگرفت. 
ساختار اصلي شهر آمستردام فاقد انتظام بود. با بصيرت عميق شهرسازان قرن شانزده، يكسري آبراه‌ها و بلوكهاي ساختماني طويل و كم عمق ساخته شد كه شكل شهر را انسجام بخشيد و ارتباط مؤثر آبي را با بندر فراهم ساخت. آنها ساختار منسجمي را خلق كرد كه يك شكل هندسي مجرد نبود. معماران محلي در خانه‌هاي جديد داراي پنجره‌هاي بزرگ، نوعي ساختار بومي بوجود آوردند كه در طي قرن نوزدهم تا زماني كه نيازهاي طبقه كارگر بورس‌بازان را به احداث مستغلات زشت و كريه وادار نمود پابرجا ماندند. تركيب مسيرهاي آبي سه‌خطه و نماهاي يگانه‌ي بلوكها جذبه‌ي غيرقابل مقاومتي داشت: بيشتر بدان سبب كه در هلند، آبراهه–آبراهه‌اي با قايقهايي مملو از سبزيجات و گلها-حومه را به قلب شهر تبديل كرده بود: مسيرهاي آبي متكلّف كه قبل از نيفنبورگ[460]  يا ورساي جايگاههاي خالي براي انجام بالماسكه‌هاي–تاريخي اما بي‌معني-بودند. 
بسط و توسعة فني شهرهاي هلندي بر كنترل حيرت‌انگيز آب، نه در جهت ارتباطات و حمل و نقل بلكه در راستاي شكل ‌بخشيدن به منظر بود كه از سويِ مهندسان هلندي به اجرا درمي‌آمد. تأثير اينان، نظير پرورش دهندگان گل با گلخانه‌هاي شيشه‌اي‌شان، در سراسر اروپا احساس مي‌شد: مزرعه و باغ هلندي به الگويي براي كشاورزي پيشرفته و متوازن تبديل شد. تسلط بر آب به يك اندازه در شهر و زمين‌هاي بازپس ‌گرفته شده از دريا احساس مي‌شد: اين امر نه تنها به شهرهاي هلندي چشم‌اندازي پاكيزه و چارچوبي از سرسبزي و تازگي، بلكه اندروني بسيار تميز، نظير آنچه مي‌توان با كمك شن و ماسه‌ و آب دريا در مرتب‌ترين كشتي‌ها انجام داد، مي‌بخشيد. پنجره‌هاي بزرگ خانه‌هاي كوچك قرن هفدهم در هلند، امروزه به همان شكل در معماري بنيادگراي اود[461] و معماري محافظه‌كارانه‌ي گارنر مولير[462] تكرار مي‌شود كه به خانه‌ها حجمي از نور و هواي تازه مي‌بخشد كه با صور ارائه شدة يوهان‌ آندره[463] در اتوپياي خود انطباق دارد. نقاشي‌هاي هوخ[464] تمامي رنگ و نور در اين خانه‌ها را حفظ كرد. در مجموع طرح و اصلاح كلبه‌هاي آجري هلندي اين‌ دوره صرفاً پيشرفته‌تر از خانه‌هاي متعلق به طبقه‌ي فرادست معاصر خود قرار نمي‌گيرند. بلكه فراتر از سطحي قرار دارند كه بخش عمده‌اي از مساكن مدرن بدان نايل شده‌اند. 
يكي ديگر از پديده‌هاي قرن هفدهم كه مهمتر از چارچوب بيروني خانه‌هاي دورة باروك مي‌باشد روستاهاي نيوانگلند مي‌باشند. مركز اين روستاها، فضاي باز عمومي بود كه در تسلط كاخ همايش و شهرداري قرارداشت. اين سه نهاد نقطه گردهمايي، محل مشترك تمرينات نظامي و چراي گله‌ها بود. در پيرامون ناحيه مركزي خانه‌هايي منفصلي–گاهي به‌صورت بلوك در يك خط-با طويل مطول پشتي كه مساحت آنها براي احداث باغ و همچنين باغچه سبزيكاري مساعد بود، به چشم مي‌خورد. درختان بلند نارون در هر طرف جاده سايه‌اي براي اجتناب از گرماي سوزان تابستان و بادشكن‌هاي كوچك در مقابل بادهاي سرد زمستاني را-هماهنگي كامل انسان و طبيعت-فراهم ساخت زماني كه  شهر قرون وسطايي در خود فرومي‌رفت، در آمريكا نوع بسيار بازتري از شهر به عرصه‌ي وجود پا مي‌گذاشت كه به‌مثابه بسياري از شهرهاي اوليه قرون وسطا، به‌وسيله نوعي نرده‌ي چوبي ساده احاطه مي‌شد.  
در قرن هفدهم شهرهاي بزرگ بي هيچ محدوديتي شروع به جذب جمعيت كردند. اما شهرهاي نيو انگلند در طي همين دوره رشد خود را در حد امكانات اجتماع پذيري و برابر سازي شهروندان متوقف ساختند. در مرز ازدحام ]جمعيتي[، گروه جديدي به رهبري، يك كشيش به‌راه مي‌افتادند، سالن اجتماعات جديدي بر پا مي‌داشتند، روستاي جديدي شكل داده و مزرعه‌هاي جديدي طراحي مي‌كردند. امكان بر پا داشتن مراكز جديد مانع ازدحام در مراكز قديمي مي‌شد و تقسيم هرچه بيشتر زمين در ميان اعضاي اجتماع بر حسب نياز خانوار، همين طور ثروت و جايگاه اجتماعي، موجد برابري بسيار ابتدائي اعضا مي‌شد، و يا حداقل معيشت را براي آنها تامين مي‌نمود. هر خانواده‌اي حقوق مخصوص به خود را در زمين‌هاي عمومي داشت ،هر خانواده مزرعه‌اي را در حومه، همچنين باغي را در نزديك خانه خود داشت، هر مردي داراي حق مشاركت در امور سياسي شهر در سالن اجتماعات بود. ]در اين مراكز جديد[ سياست دموكراتيك حاكم بود-و غالباً داراي محيط‌هاي شهري سالم و دوست داشتني نيز بودند كه در تعارض با نظام مستبدانه ي مسلط بر شهر باروك قرار داشتند. در توصيف اين شهرها مي‌توان گفت هر چيزي كه نظام مطلقه فاقد آن بود، اين شهرها آن را به همراه داشتند.
در حاليكه شهرهاي اروپا رو به اضمحلال نهاده بودند يا از الگوهاي بسيار ماشيني تبعيت مي‌كردند، حومه در حال احياء بود. زيباترين روستاي سنگي در كوتزوولد[465] انگلستان-به‌عنوان مثال  بورفورد[466] و باي بري[467] – به‌لحاظ فرم سنگي خود از دوره اي كه مي‌بايست آنرا دوره ي اضمحلال ناميد قديمي تر به‌نظر مي‌رسيدند. اضمحلال تدريجي نظام سه آيشي[468] و هماهنگ سازي قطعات پراكنده به ايجاد منظر يكپارچه در اروپاي پسا –قرون وسطا، با تقسيم نسبتاً بزرگ زمين كه برخي مواقع داراي مرزهاي مشخصي از علائم و پرچين ها و برخي مواقع به شكل باز قديمي بود، منجر گشت، كه نظير آنها را مي‌توان در بعضي بخشهاي باواريا[469] و سوئيس مشاهده كرد. جنگل طبيعي به پارك مبدل شد. روستاهاي فئودالي به‌واسطه ي نضج صنايع دستي كه از شهرهاي تحت نظام سختگير صنفي در شهرها مي‌گريختند رونق گرفتندو تقريباً اولين فرصت خود را در دستيابي بر محصولاتي كه از جهان خارج مي‌آمد بدست آوردند. در نتيجه ظرافت و استحكامي كه از شهر قرون وسطائي جدا مي‌شد در روستاي جديد سكني گزيدند، و از همين روستاهاي باقي‌مانده در انگلستان، هلند، فرانسه و آلمان است كه مي‌توان بهترين نشانه‌ها را از طرح شهر‌هاي قديمي بدست آورد كه به شكل مايوس‌ كننده‌اي با بقاياي چندين دوره متفاوت فرهنگي در هم آميخته‌اند.
پيشرفت‌هاي كارآمد عقل سليم در توسعه شهري به واسطه ي ايدئولوژي غالب، از ايده‌هاي “ترقي خواهي” كه اقتدار و قدرت اقتصادي را به شهرهاي بزرگ بخشيدند محروم باقي مانده‌اند. بقاياي يك منطقه متوازن، با انبوهي از شهرها و روستاهاي كوچك كه بوسيله شبكه‌اي از آبراهها و جاده‌ها به هم وصل، و به وفور با نيروي آب و باد تامين مي‌شدند در تاريخ سياسي كمتر مورد توجه قرار گرفته‌اند. من در كتاب “فنون و تمدن” خاطر نشان كرده‌ام كه چگونه ابداعات كارآمد بسيار متقدم يعني توربين آبي فورنيرون[470] و توربين آسياب‌ بادي، معادن ذغال‌سنگ و آهن را كه بر شيوه‌هاي نو-فني[471] اتكا داشتند با رقباي بسيار جدي مواجه ساختند، كه به همراه توسعه و بسط هماهنگ علوم مي‌توانستند به سهولت به مرحلةكنوني از صنعت رهنمون شوند. در حالي كه افسوس ‌خوردن به گذشته بيهوده مي‌باشد ، آدمي بايد بي‌اعتنا باشد تا حقيقت وجودي آنها را مورد غفلت قراردهد. زيرا كسي كه از پيچ و خم عجيب جريانهايي كه سير حوادث واقعي را دچار آشوب مي‌كند آگاه نيست نمي‌تواند اين دوره و فرهنگ شهري آن‌را بشناسد. 
امروزه مي‌توان با ديدي تازه به اين جهش‌ها، يعني شهر هلندي و روستايي قرن هفدهم نيوانگلند نظر كرد. همچنانكه ما در روانشناسي دقيق از اسپينوزا[472] يا رامبراند[473] روحي شبيه خودمان را در مقايسه با تحليل مكانيكي عميق از دكارت يا تصويري از نقاشان درباري نظير ون‌ دايك[474] پيدا مي‌كنيم، همين‌طور در اين طرح‌هاي شهري پيش‌بيني‌هاي تجربي اوليه از الگوهاي يك محيط زنده، نظير آنهايي كه مي‌بايست برحسب فرهنگ معاصر براي تمدن تمام عيار خلق نمائيم، پيدا مي‌كنيم. زيرا معماران هلندي، واعظان و دولتمردان نيوانگلند، داراي فهم بسيار برجسته‌اي از انسان در مقايسه با شاهان دورة باروك بودند: فهم و شناخت اين پادشاهان، نظير لوئي چهاردهم و لنوتره[475] بسيار كلي است، كه بر حسب زندگي واقعي مي‌بايست آنها را كوته‌فكر بناميم. ورساي در اصل يك اسباب‌ بازي خراب بچه‌گانه است، دقيقاً چيزيكه اشپينگلر[476] آنرا محترمانه سياست والاي دودماني مي‌خواند كه در واقع به مثابه بازي كودكانه مدنظر قرارمي‌گيرد: كودك‌ ماندگي بزرگسالانه كه لباس مبدل عظمت و جلال معماري و دولتمردي به تن كرده است. شهرسازاني كه زويدر زي را احيا كرده‌اند، معماراني كه انبوهي از محلات مدرن خوش بافت را برروي باغ بزرگي كه هلند است ساخته‌اند، از سنتي سخت‌ خوش‌ بنيه تبعيت مي‌كنند. 
________________
فصل سوم                                 شهرصنعتي ملالت‌بار


1:جابجائي جمعيت 
تمايل جبارانه در متوقف‌كردن جامعه كمتر از ايدئولوژي قرون وسطايي پيگير و مصرّ نبوده است. ارتش‌ها، حكومتها و شركتهاي سرمايه‌داري هنوز اراده و شكل مشخص اين نظم ]تمايل جبارانه[ را با خود بهمراه دارند. عجيب نيست كه برنامه‌ريزي شهري حكومتي معمولاً به شكل و شمايل باروكي در سراسر جهان به تصوير كشيده مي‌شود؟ اين برنامه‌ريزي شهري سبك ويژه بوروكراتها يعني معماري اصيل لانه كبوتري است،  نهادهاي خاص دورة باروك نظير هتل كه ريشه در روم قرن ششم دارند، تا قرن نوزدهم به شكل كامل خود دست نيافتند. 
گرچه در پاريس يا وين اين سبك اندكي از سرزندگي قديمي‌اش را حفظ كرد–به‌عنوان مثال در اپرا خانه‌ي ‌گارنيه[477] يا در طاق‌هاي بي‌پيرايه‌ي عصر رنسانس در خيابان ريولي[478]-اين بدان سبب است كه تحولات اندكي ذيل مناسبات اجتماعي و اقتصادي در اين شهرها رخ نموده است. سبك باروك علي ‌رغم ضعفهاي كاركردي‌اش تا قرن نوزدهم انگاره‌ي مسلط نظم بود. تقريباً تمامي عرصه برنامه‌ريزي شهري كه واجد ارزش زيباشناختي هستند يعني كار شينكل[479] در برلين، كار برادران آدام[480] در لندن و ادينبورگ، يا آثار لانفان[481]، بالفينچ[482] ، جفرسون[483] ، رمه[484]، و لاتروب[485] در آمريكا، در دورة زماني پيش از اواسط قرن نوزدهم از سبك كلاسيك تبعيت مي‌كردند. 
در حاليكه ثبات و استحكام طبقات فرادست به شكل ملموسي فرومي‌ريخت، دربار به سياهي لشكر تبديل مي‌شد. در همه جا اصول فرهنگ و آموزش اشرافي بواسطة شيفتگي به موفقيت‌هاي مالي جايگزين مي‌شد. بانكداران و صنعت‌ گران جديد كه در پي كسب پول و گسترش قدرت خويش از طريق ابداعاتي حسابگرانه بودند هيچ بهره‌اي از عادات زندگي كه در راستاي اعمال نفوذ بر رقبايشان نبود، نمي‌بردند. بورس‌بازان ثروتمند، انسانهاي بي‌نزاكتي بودند كه در قمار برنده شده بودند، سازمان دهندگان بي‌رحم كارخانه‌ها كه راهشان را به طرف اقشار فرادست اجتماع بازكرده بودند، جاه‌طلبان، آزمندان، ناپلئونهاي كارخانه‌ها و دفاتر حسابداري، اشخاصي به دور از اصول انساني خويشتن‌داري، شبيه بچه قنداقي‌ها، خودشان را به درون طبقات ريشه‌دار اجتماعي فروكرده بود. 
روياي باروكي قدرت و تجمل، حداقل داراي برآيندها و اهداف انساني يعني لذت محسوس شكار، ميز شام و تختخواب هميشه در معرض ديد بود. روياي جديد سرنوشت انساني، همان‌طوري‌كه پيروان ]مكتب[ اصالت فايده پيش‌بيني كردند، فرصت اندكي حتي براي خوشي‌هاي نفساني باقي گذاشت. اين رويا برآموزه‌اي از حرص و آز توليدي، نفي روانشناختي و تحقير تمام و كمال نيازهاي زندگي تكيه داشت. 
اين در حالي است كه هنوز تسلط نظم آهنين ماشين كامل نبود. نظم سركوبگرانه‌اي كه وارد كارحانه‌هاي جديد شد با آزادي چشمگير از قواعد محدود كننده ]از همه نوع[ كه با حركت آزاد افراد برروي زمين ملازم بود، جبران شد. در اين وضعيت تضادهاي مشابه و همساني وجود داشت. انقلاب فرانسه شبيه پيروزي دموكراسي مردمي-حداقل پيروزي طبقات متوسط-بر امتيازات اشرافي بود. اما همين انقلاب بود كه انرژي بي‌سابقه تخريب  ] يعني[ ارتش ملي را خلق كرد و براي اولين بار سربازگيري به‌شكل توده‌اي به منصه‌ي ظهور رسيد: خدمت سربازي به حاكمان قدرتي بخشيد كه غالب شاهان مطلق‌گرا به‌ندرت جرأت اعمال آن‌را به‌خود مي‌دادند. 
شهرهاي قرن نوزدهم با نهايت وفاداري به تمامي معضلات و تعارضات دورة گذار تبلور يافتند. اين مراكز كه در آنها انرژي‌هاي جديد و نظم جديد جامعه به‌شكل بارز و كامل متمركز شد، حداكثر فاصله از بهترين هنجارها را نشان داد: بين سالهاي 1820 و 1900 ميلادي درهم‌ريختگي شهرهاي بزرگ شبيه ميدان جنگ بود و ]شدت درهم‌ريختگي[ در تناسب با گستره‌ي تجهيزات و قدرت نيروهاي شاغل قرارداشت. در حوزه‌هاي جديد برنامه‌ريزي شهري مي‌بايست به بانكداران و صاحبان صنايع و مخترعين ماشينها چشم دوخت. اينان مسئول بخش عمدة خوبي‌ها و تقريباً تمامي بدي‌ها بودند. در تصور ما، آنها نوع جديدي از شهر را خلق كردند كه چارلز ديكنز در كتاب “دوران سخت[486]” آن‌را “ذغال‌شهر[487]”  ناميد. تمامي شهرهاي جهان غرب كم و بيش با ويژگي‌هاي “ذغال‌شهر” مشخص مي‌شوند. 
مبناي سياسي اين نوع جديد از تراكم‌هاي شهري بر سه ستون عمده اتكا داشت: حذف صنوف و خلق وضعيت ناامني دائمي براي طبقه‌ي كارگر، تأسيس بازار آزاد براي نيروي كار و فروش كالاها. حفظ وابستگي خارجي به مثابه منبع مواد خام ضروري صنايع جديد، و به‌عنوان بازار حاضر و آماده براي جذب مازاد صنايع ماشيني. بنيادهاي اقتصادي اين بازار بر بهره‌برداري از معادن ذغال‌سنگ، توليد هرچه بيشتر آهن و بهره‌برداري از منافع آماده و قابل اتكاي-گرچه با ناكارآيي بسيار زياد-نيروي ماشين بخار اتكا داشت. 
در واقع، اين پيشرفتهاي فني به‌لحاظ اجتماعي برابداع اشكال جديدي از مديريت و سازمان شركتي وابسته بود. شركت سهامي، سرمايه‌گذاري با مسئوليت‌محدود، تفويض قدرت اجرائي ذيل مالكيت سهامي ، و كنترل فرايند به واسطة بودجه‌ و حسابرسي تماماً‌ به شيوه‌هاي سياستگذاري جمعي مربوط مي‌شد كه موفقيت‌شان به نبوغ افراد خاص يا گروهي از افراد وابسته نبود. اين امر در رابطه با ساختار ماشيني كارخانه‌ها نيز صادق بود كه به‌مقدار زيادي كارآئي توليد را بهبود مي‌بخشيد. اما مبنا و پايه‌هاي اين نظام در ايدئولوژي دوران مبتني بر ساختار اتمي ]جزء گرايانه‌ي[ افراد بود و دفاع از مالكيت و حقوق افراد، و تأمين آزادي انتخاب و آزادي عمل در كل، وظيفه حكومتها بود. 
افسانه‌ي آزادي عمل فردي در حقيقت دموكراتيزه ‌كردن مفهوم باروكي شاه مستبد بود: بدين ترتيب كه هرانسان شجاعي درپي آن بود كه خود يك مستبد به تمام معنا باشد: مستبدين احساساتي شبيه شاعران رمانتيك و مستبدين عملگرا شبيه بازرگانان بودند. در حقيقت آدام ‌اسميت[488] تئوري جامعي از جامعه سياسي ارائه كرد: وي داراي مفهومي صحيح از پايه‌هاي اقتصادي شهر و بصيرتي معتبر از كاركردهاي اقتصادي غيرانتفاعي بود. در واقع، علاقه وي به آرزوي ستيزه‌جويانه‌ي افزايش ثروت نزد افراد رهنمون شد: كه اين به منزله‌ي تنها هدف مبارزه جديد مالتوسي براي حيات بود. 
احتمالاً‌ عظيم‌ترين واقعيت در تحول عمومي شهري جابجائي جمعيت بود كه در عرصه‌ي سياره‌ي زمين اتفاق افتاد. زيرا حركت و اسكان مجدد به‌واسطة واقعيت ديگري يعني افزايش حيرت‌آور در نرخ رشد جمعيت همراه شد. 
در سال 1800ميلادي ، انگلستان جمعيتي بيش از 9ميليون نفر، آلمان قريب 25 ميليون، فرانسه در حدود 27 ميليون و ايالات متحده‌ي آمريكا، اندكي بيش از 5 ميليون نفر جمعيت داشتند.  در حدود سال 1930 ميلادي جمعيت اين كشورها به ترتيب 45 ميليون ‌نفر، 66 ميليون ‌نفر، 42 ميليون ‌نفر و 123 ميليون‌ نفر بود. افزايش جمعيت كه بدان اشاره شد، كشورهاي عقب‌مانده را ، نظير روسيه با جمعيت مسلط روستايي و نرخ بالاي مواليد و مرگ و مير، نظير كشورهاي پيشرفته كه به‌طور برجسته‌اي غيرروستايي و مكانيزه شده بودند، تحت تأثير قرار داد. افزايش عمومي در شمار جمعيت با جذب مازاد به شهرها،  بزرگ ‌شدن بيش از اندازه مراكز بزرگتر همراه شد. شهرنشيني تقريباً در رابطه‌ي مستقيم با صنعتي‌شدن نضج گرفت: در انگلستان و در نيوانگلند افزايش جمعيت باعث اسكان 80 درصد كل جمعيت كه روي‌هم‌رفته به بيش از 250ميليون ‌نفر بالغ ميشد در مراكز بزرگ شهري شد. 
سرزمين‌هاي تازه فتح‌شدة سياره‌ي زمين كه ابتدا محل اردوگاههاي نظامي، موقعيت‌هاي تجاري، هيأت‌هاي مذهبي و سكونتگاههاي كوچك كشاورزي بودند، مورد هجوم مهاجريني كه از ستم و فقر اقتصادي رنج مي‌بردند قرارگرفت. حركت جمعيت و استعمار مناطق داراي دو شكل بود: پيشاهنگي زمين و پيشاهنگي صنعت. شق اول، يعني تصرف زمين، مناطق پراكنده قاره‌ي امريكا، افريقا، استراليا، سيبري ودر آخر منچوري را شامل شد: صنعت، مازاد را به روستاها و شهرهاي جديد انتقال داد. در غالب موارد اين دو شيوه به شكل امواج متوالي بروز مي‌نمود. 
در قرون هيجدهم و نوزدهم، ساكنان اروپاي غربي حركتي كه ريشه‌ در قرون دهم و يازدهم داشت آغاز كردند: آنها ميليونها متر زمين جديد را فتح كردند كه از آنجا خز، پوست، چوب، فلزات و غلات را به اروپا مي‌فرستادند. در جهان جديد تشنگان سركوب شدة زمين، كه زمينهايشان به‌دقت به‌وسيله فئودالها يا پادشاهان اروپايي كنترل مي‌شد به موازات افزايش جمعيت احساس فشار بيشتري را در قياس با قرون وسطا مي‌كردند به شكل غيرقابل مقاومتي دست به استعمار زدند. انسانهاي فقيرشده و برخي مواقع گرسنه خواستار آن بودند كه تمامي امتيازات يك زندگي پايدار و اجتماعي را به‌منظور نيل به حق اوليه، غذاي كافي وزمين كافي براي توليد بيشتر غذا تحصيل نمايند. برخي مواقع آنها هرگز به اهداف خود نمي‌رسيدند و در بنادر بزرگ دريايي بي‌هيچ وسيله‌اي براي ادامه‌ي راه رها مي‌شدند. با اين حال خود هدف بسيار ساده بود. زمين به معني امنيت بود. زمين به معني قدرت و استقلال بود. زمين مي‌توانست به معني ثروت شخصي باشد ]و اين هنگامي عملي ميشد[ كه جمعيت كافي براي شكل‌گرفتن شهر گرد هم مي‌آمدند. با چنين وسوسه‌هايي هزاران خانوار به اكتشاف قلمروهاي جديد جغرافيائي، آزمايش خاكهاي جديد كشاورزي آغاز مي‌كردند و عادات جديد كار و حيات را به‌دست مي‌آوردند. 
مهاجرت ]به‌خاطر[ زمين، بنوبه‌ي خود باعث شد منابعي بي‌نظير از بخشهاي جديد جهان به نظام كشاورزي اروپا، مجموعه‌ي كاملي از دانه‌هاي جديد انرژي‌زا، ذرت و سيب‌زميني-و وسيله‌آرامش و آئين اجتماعي يعني گياه تنباكو-را وارد نمايند. بيشتر مواقع هجوم به سرزمين‌هاي مناطق مداري و نيمه‌ مداري محصول انرژي‌زاي جديد يعني نيشكر را كه براي اولين ‌بار در مقياس بسيار جديد به اروپا منتقل مي‌شد به ارمغان آورد. همچنين مازاد غلات امكان توليد انواع نوشيدني‌ها: ويسكي، كنياك و نوشيدني‌ فقرا يعني جين[489] را فراهم ساخت كه اجاق و بخاري‌هاي نسبتاً سرد را با نوشيدني‌هاي گرمازا –قوي اما خطرناك در مواجهه با انواع آب و هواي خشن-تكميل كرد. با كشت گندم در سرزمين‌هاي جديد، آرد گندم مجدداً به جاي آرد جو و جو دوسر در بخشهاي زيادي از اروپا مورد استفاده قرار گرفت كه اين دو اجزاء اصلي تهيه نان در آنجا به‌شمار مي‌رفتند. 
افزايش چشمگير تأمين غذا، امكان افزايش جمعيت را فراهم ساخت. بدين ترتيب استعمار مناطق جديد روستايي]در خارج از قلمروهاي سرزميني[ به خلق مازاد مردان، زنان  و كودكان منجر شد و اينان به‌طرف استعمار ]داخل سرزميني[ شهرهاي صنعتي جديد و بازارهاي تجاري حركت كردند. روستاها، گسترش يافته و به شهر تبديل شدند؛ و شهرها به متروپلها بدل گشتند. شمار مراكز شهري زياد شد و همچنين تعداد شهرهايي با جمعيت افزون بر پانصد هزار نفر افزايش يافت. تحولات فوق‌العاده‌اي در زمينه مقياس انبوه ساختمانها و نواحي ساخت و ساز شده، به منصه ظهور رسيد: بناهاي بزرگ تقريباً‌ يك شبه ساخته مي‌شدند. انسان با شتاب هرچه تمامتر مشغول ساخت و ساز بود و فرصت اندكي به جهت بي‌اعتنايي براي پشيماني از اشتباهاتش در فاصله‌ي تخريب و احداث مجدد داشت. تازه واردين، خردسال يا بزرگسال نمي‌توانستند در انتظار بخشهاي جديد باشند، آنها در بناهاي موجود جداي از چگونگي آنها تلنبار مي‌شدند. و اين دوره‌اي از سرهم ‌بندي وسيع شهري قلمداد مي‌شد: آجر روي آجر بند نمي‌شد. 
رشد سريع شهرها صرفاً پديده‌ي مربوط به جهان نو نبود. در حقيقت، نرخ رشد شهري در آلمان پس از 1870 ميلادي كه انقلاب پارينه‌فني در آنجا به تمام معني دست به‌كار بود از كشورهاي جديدي نظير ايالات متحده، كه به سرعت مهاجر مي‌پذيرفت، سريعتر بود. گرچه قرن نوزدهم رقيب درجه يك دورة متقدم قرون وسطا در استعمار كلان-مقياس زمين و احداث سكونتگاهها بود، فرضيه‌هايي كه اين اقدامات برمبناي آن هدايت مي‌شدند بسيار ابتدايي‌تر از قرن يازدهم بودند. استعمار سرزمين‌هاي جديد بوسيله اقليت‌ها، به استثناي گروههاي كوچك آرمانگرا كه موفقترين آنها مورمون[490] بود قاعده محسوب نمي‌شد. هركس براي خودش بود؛ و اين شيطان كوچك گرچه نه بيشترين امتياز بلكه، حداقل امتياز احداث شهرها را براي خود نگاه مي‌داشت. 
مصيبتي كه به بيان ويليام‌بلك[491] ريشه درآسيابهاي تاريك و شياطيني انگلستان دارد، انگشتان بيمار خود را بر شهرهاي جديد فرو برده و توسعة اغلب شهرهاي قديمي را ضايع كرد. در اين نقاط شانس ساختن شهرها بر بنيادي مستحكم و آغازي نو- نظير شانس دموكراسي كه مدعي حكومت سياسي بود- وجود داشت. تقريباً در همة موارد اين فرصت بشكل ناشيانه‌اي ضايع شد. در عصر رشد سريع فني، شهر بعنوان واحد اجتماعي درخارج قلمرو ابداع شد. به استثناي خدماتي نظير خطوط گاز، لوله‌هاي آب و تجهيزات بهداشتي كه غالباً‌ با تأخير و غالباً بدون دقت و ناكافي بكار گرفته شدند، شهر صنعتي نمي‌تواند مدعي بهينه ‌سازي‌هاي اصلي و قابل توجه در شهر قرن هفدهمي گردد. در حقيقت متروپل‌هاي ثروتمند و “پيشرو” غالباً ضرورتهاي اوليه‌ي زندگي نظير نور و هوا را كه حتي عقب مانده‌ترين روستاها از آن بهره‌مند بودند نفي كردند. تا سال 1838ميلادي نه منچستر و نه بيرمنگام به لحاظ سياسي به عنوان واحدهاي منسجم عمل نمي‌كردند، اين شهرها پشته‌اي از آدمها و هزار توي ماشيني و نه عناصر جامعه‌ي انساني بودند. 


2: مكانيزاسيون و معدن‌كاوي
قبل از بررسي اينكه چگونه جريان سيل‌آساي جمعيت به بنيان تسهيلات و تجهيزات شهري منجر شد، اجازه دهيد فرضيات و رهيافتهايي را كه به وظيفة جديد “برنامه‌ريزي شهري” رهنمون شد ]مورد تدقيق قراردهيم[. 
فلسفه‌ اصلي و بنيادي زندگي، ماحصل دو قسم تجربه كاملاً‌متفاوت است. يكي از اين دو قسم تجربه، مفهوم اكيد نظم رياضي است كه از مطالعه حركت اجرام آسماني كه بالاترين الگوي نظم مكانيكي است مشتق شده است. دومين تجربه، فرايند فيزيكي خرد كردن، آسياب‌كردن ، اكسيده ‌كردن به‌وسيله سوزندان و ذوب‌ كردن مي‌باشد كه شيمي‌دانان به‌همراه كارگران ماهر و كارآزموده‌ي معادن در اواخر قرون وسطا آن‌را از يك فرايند مكانيكي صرف به جريان بررسي علمي تبديل كردند. همچنان‌كه فلاسفه جديد طبيعت مدعي شده‌اند نه نظم رياضي و نه تحليل نظام‌مند مواد، نه الگوهاي نهادي، و نه الگوهاي زيباشناختيِ مشتقِ از تحليل خارجي “جهان طبيعي” هيچ سنخيتي با موجودات زنده و جوامع ندارند، ماشين فقط مي‌تواند اين نظم را مجسم سازد. 
هنر، مذهب، تربيت شخصي و احداث شهرها، تماماً اثرات اين بي‌توجهي نظام‌مند به پديده‌هاي طبيعي يا الگوهاي سازمند را لمس كرده‌اند؛ تاجائي كه اين نظامها متكي به خود باقي ماندند به از دست دادن رابطه اساسي با بافت اجتماعي تمايل داشتند؛ گرچه افرادي كه در هماهنگي با اين بافت قرارداشته و آن را تبلور بخشيده و از آن بهره‌مند شدند، برخي از خصائص انساني را قرباني كردند. در اين محيط جديد، تنها ماشين است كه احساس بيگانگي نمي‌كند،‌ زيرا آنها نظم، هدف و نظام‌مندي را بدون نياز به عشق، يا همدردي، يا زيبايي ابراز مي‌دارند. 
حتي تا همين اواخر ما به‌قدري در فضاي برجاي‌ مانده از باورهاي دورة پارينه‌فني غرق بوديم كه به شكل كافي از ناهنجارهاي عميق آنها آگاه نيستيم. تعداد قليلي مي‌توانند تصورات مخرب، يعني تجويز ]اصول و قواعد[ ضدحياتي و ضدطبيعي را كه بهره‌برداري از معادن به تمامي حوزه‌هاي فعاليت رسوخ داد را به درستي ارزيابي نمايند. به‌لحاظ كمّي، معدن قبل از قرن نوزدهم فقط سهم و نقش فرعي در زندگي صنعتي بشر داشت. در اواسط قرن نوزدهم معدن به اساس تمامي بخشهاي زندگي صنعتي مبدل گشت و گسترش آن به از دست‌ رفتن نظام و ساختار عمومي، يعني تباهي منظر و بي‌نظمي مشهود محيط اجتماعي، از جامعه به عنوان يك كل منجر شد.
كشاورزي موجد توازن ميان طبيعت وحشي و نيازهاي اجتماعي انسان است. كشاورزي به شكل سنجيده آنچه را كه انسان از زمين بيرون مي‌كشد، بازمي‌گرداند؛ در عين حال زمين‌هاي شخم‌ خورده، باغات آراسته، تاكستان‌هاي انبوه، سبزيجات، غلات و گلها تماماً نمونه‌هايي از اهداف منضبط، رشد منظم و قالبي زيبا هستند. از طرف ديگر، معدن‌كاوي فرايندي مخرب بوده كه محصول بلافصل آن، بي‌سازماني و فقدان ]نظم[ ارگانيك مي‌باشد؛ و آنچه را كه از معدن و محوطه‌ معدن بيرون كشيده مي‌شود نمي‌توان جايگزين نمود. مضافاً اين‌كه اشغال مستمر در كشاورزي موجب بهينه‌سازي مستمر و فزاينده‌ي منظر و تطابق ظريفتر آن با نيازهاي انساني مي‌شود؛ در حالي‌كه به‌عنوان يك قاعده، معادن طي چند نسل به‌سرعت از غنا به سمت فقر و از فقر به سمت بيابان‌زايي سير مي‌نمايند: معادن تصوير واقعي عدم تداوم و انقطاع حيات انساني هستند، امروز اينجا و فردا در جايي ديگر، زماني تب‌آلود و سراسيمه براي كسب سود و منفعت و زماني به يغما رفته و برهوت. 
از دهة سي قرن هيجدهم به بعد، معادن كه روزگاري به همان موقعيت اصلي خود محدود مي‌شدند به‌واسطة خطوط راه‌آهن همه‌جاگير شدند. هرجائي كه راه‌آهن راه مي‌يافت معدن و كثافت‌ ناشي از فعاليتهاي مربوط به معدن نيز به آن‌جا رسوخ مي‌كرد. در حالي‌كه كانال‌هاي مربوط به دورة نوفني، به‌همراه دريچه‌ي كانال‌ها، پلها و گمركات، با سواحل و كناره‌هاي آراسته و دوبه‌هايي كه برروي آب سُر مي‌خوردند عنصر جديدي از زيبايي را به منظر روستايي اضافه كردند، راه‌آهن دورة پارينه‌فني بريدگي‌ها و زخم‌هاي عظيمي را به‌وجود آورد: بريدگي‌ها و ديواره‌ها براي مدت‌هاي مديدي بدون كشت باقي ماندند و جراحت‌هاي زمين التيام نيافت. لوكوموتيوهاي پرشتاب، سروصدا، دود، شن و ريگ را به قلب شهرها انتقال دادند: تعداد بي‌شماري از نواحي بسيار زيبا، نظير پرنس ‌گاردن[492] شهر ادينبورگ و با تهاجم راه‌آهن ارزش خود را از دست دادند. و كارخانه‌هايي كه در كنار خطوط راه‌آهن مستقر شدند صرفاً درهم‌ريختگي آن را منعكس مي‌كردند. گرچه در شهر معدني بود كه فرآيند مشخص آبو[493] -معدن كاوي يا فروپاشي-در ناب‌ترين شكل خود مشاهده شد. با اين حال اين فرآيند بواسطة راه‌آهن تا ربع سوم قرن نوزدهم تقريباً تمامي جوامع صنعتي را درنورديد. 
همچنانكه هيلر[494] خاطرنشان نمود فرايند فروپاشي[495] در جهان موجودات زنده نيز ناشناخته نيست. در فروپاشي شكل بسيار پيشرفته‌اي از حيات، پيچيدگي خود را از دست مي‌دهد؛ در اينجا تحولي پسرونده به‌طرف سادگي و موجوداتي با انسجام كمتر مشاهده مي‌شود. هيلر مي‌نويسد ”در اينجا نوعي تكامل از طريق تباهي همچنين افزايش پيچيدگي وجود دارد و هردو فرآيند به‌طور همزمان اما در درجات متفاوت پيش مي‌روند”. اين امر دقيقاً در مورد جامعه‌ي پارينه‌فني صدق مي‌نمايد: اين دگرگوني خود را به‌وضوح در سازمان اجتماعات شهري نشان داد. فرآيند تشكّل[496]  ]در تعارض با فروپاشي[ بموازات افزايش تمايز، انسجام و انطباق اجتماعي عناصر منفرد در ارتباط با كل، يعني پيوند دروني در محيطي دائماً در حال بسط در يك كارخانه و در حقيقت در چارچوب كل نظام اقتصادي  پيش مي‌رود. زنجيره‌ي غذايي و زنجيره‌ي توليد با ويژگي‌ بي نهايت پيچيده در سراسر سياره شكل مي‌گيرد: بستني از بُستن به كلكته و چاي از چين به ايرلند انتقال مي‌يابد در حالي‌كه ماشين‌آلات از بيرمنگام و منچستر راه خود را به دورترين گوشه‌هاي زمين بازمي‌كند. خدمات پستي در عرصه‌ي جهاني، حركت سريع و ارتباطات فوري به‌وسيله‌ي تلگراف  و كابل، فعاليتهاي بي‌شمار انسانها را همزمان مي‌نمايد كه تاكنون فاقد ابتدايي‌ترين تسهيلات براي هماهنگي وظايفشان بودند.
اما هم زمان نوعي “فروپاشي” با سرعتي يكسان در ديگر بخش‌هاي زيست محيط شكل مي‌گرفت: جنگلها غارت مي‌شدند، استخراج معادن گسترش مي‌يافت، تمامي گونه‌هاي حيواني نظير سگ آبي، گاو وحشي، كبوتر وحشي عملاً نابود شدند. در حاليكه نهنگ‌هاي اسپرمي[497] نهنگ سفيد[498] واقعاً نابود شدند، در نتيجه توازن طبيعي مناطق بوم‌شناختي از هم پاشيد و نوعي انتظام بوم‌شناختي ساده‌تر-كه پاره‌اي مواقع به‌وسيلة انهدام كامل اشكال رايج حيات مشخص مي‌شود-متعاقب استثمار بيرحمانه‌ي طبيعت از سوي انسان غربي در جهت استفاده موقتي و جزئي اقتصاد سودجويانه‌اش شكل گرفت. 
“فروپاشي” فراتر از اين فرآيند در محيط شهري  بوقوع پيوست. از دست رفتن ساختار و نهادهاي مؤثر اجتماعي در انتقال و گسترش ميراث اجتماعي را حقيقتاً مي‌توان در بدترين شكل خود در شهرهاي معدني كه در طي اين دوره گسترش يافتند مشاهده نمود: نفت‌شهر، ذغال‌شهر، طلا‌شهر، مس‌شهر و الماس‌شهر حيات خود را به شكل “تصادفي و جهشي” نظير پرواز شب‌پره به‌طرف نور قوي آغاز كرده و بارها و بارها تخريب شده و به كشتي‌هاي قديمي و خالي مبدل شدند، يا به حيات خود به عنوان مراكز توليد و فاقد هرگونه نشانه‌اي كه زندگي را در حشر و نشر نزديك براي انسان ارزشمند مي‌سازد، ادامه دادند. اين شهرها، علي‌رغم تلاشهاي ارزشمند در نوعدوستي، همچنان در ميان سياه‌ترين و كم‌ مايه‌ترين بخشهاي جهان باقي ماندند؛ ساكنان اين شهرها به‌خاطر قطع ارتباط با بقيه جهان به سبب كوهستاني‌ بودن منطقه، قطع ارتباط ناشي از فقر و روياهاي حقير، حتي در كشورهاي آزاد در ميان بخشهايي از جمعيت كه بر مبناي نظام فئوداليته سازمان‌ يافته‌اند، مشاهد مي‌شوند: در اين نقاط شهر شركتي، با توان ضعيف استثمار و جباريت شكوفا شده است. 
زندگي در نواحي معدني به طور طبيعي در حداقل خود قراردارد؛ و به‌لحاظ اجتماعي فراتر از معاشرت و همكاري، چنان مخاطره‌آميز كه خواهان تلاشها و فداكاريهاي قهرمانانه براي هم ‌قطاران مي‌باشد ، اين شهرها بسيار تهيدست نيز هستند. هسته‌ي معدن، هسته‌ي كارخانه، بخش صنعتي به هم پيوسته ، اينها پست‌ترين اشكال معاصر از حيات سازمان ‌يافته‌ي نيمه ‌دائمي هستند. شهرهايي كه به‌وسيله‌ گسترش فيزيكي و تركيب اين هسته‌ها شكل گرفته‌اند عمدتاً‌ به‌شكل نواحي بي‌فرهنگ باقي ماندند. در اينجا استثناهايي وجود دارند: احيا و برنامه‌ريزي جامع ناحيه‌ي رور[499] به‌عنوان منطقه‌اي براي زندگي و كار نشاندهنده‌ي تعارض دلپذير با مصائب و گرفتاري‌هاي رايج مي‌باشد؛ با اين حال برحسب تصادف راين‌لند[500] يكي از قديمي‌ترين مراكز صنعتي جهان است كه فرهنگ آن ريشه در دوران روم دارد. 
مادامي‌كه بُت ماشين همچنان دست بالا دارد، دو فرآيند “تشكل” و “فروپاشي” به‌موازات يكديگر حركت خواهند نمود: فرايندفروپاشي در حدود سالهاي 1840ميلادي در انگلستان و در سال‌هاي دورتر در ديگر كشورها به نازلترين حد خود رسيد. بخش عمدة مشاهدات من به انگلستان محدود مي‌شود. در انگلستان ناشهر[501] به شكل كلاسيك خود نايل شد و براي نخستين بار در همانجا بود كه عكس‌ العملهاي بسيار قطعي بر عليه فروپاشي شكل گرفت. 


3: اصول موضوعه‌ي مكتب اصالت فايده 
هرگونه تعديل آگاهانه‌ي سياسي رشد و توسعة شهرها در دورة پارينه‌فني در انطباق با اصول موضوعه‌ي مكتب اصالت فايده صورت گرفت. بنيادي‌ترين اين اصول موضوعه انديشه‌اي است كه فايده گرايان در بي‌گناهي محض از الهيون اقتباس كردند: نگره‌اي كه در آن مشيت الهي بر فعاليت اقتصادي مسلط شد و مادامي‌كه انسان به‌شكل گستاخانه‌اي در اين فرايند دخالت نمي‌كرد، حداكثر خير به‌واسطه تلاشهاي غيرمدون و پراكنده هر فرد تأمين مي‌شد. طريق ديگر نيل به خير اين بود كه فايده ‌گرايان صنعت را به‌صورت نظامي خودتنظيم درنظر گرفتند كه به‌واسطة تعقيب منافع توسط افراد به توازني هماهنگ دست مي‌يابد. عنوان غيرخداشناسي براي اين هماهنگي مقدّر، بازار آزاد بود. “حق آزادي وجدان” پروتستان‌ها به محاسبات نظام‌مند در جامعه تبديل شد. 
توجيه تاريخي بازار آزاد نيازي به شواهد و قرائن ندارد: بازار آزاد تلاش براي نفوذ به شبكه امتيازات و مصونيت‌هاي كهنه و ترتيبات تجاري دولت مطلقه بود كه بر ساختار اقتصادي تحليل رفته و اخلاقيات تضعيف‌ شدة اجتماعي شهر قرون وسطا تحميل شده بود. شركتهاي جديد دليل خوبي براي بي‌اعتمادي به روح عمومي دربار پولكي يا كارآئي اجتماعي اداره سرگرداني[502] از رشد ماليات و ديوانسالاري داشتند. از اينرو فايده‌گرايان در پي تقليل وظايف حكومتي به حداقل بودند: اينان آرزو مي‌كردند از آزادي كاملي در سرمايه‌گذاري، احداث صنايع، خريد زمين، اجاره‌ي نيروي كار برخوردار باشند. متأسفانه هماهنگي مقدّر نظم اقتصادي به خرافه تبديل شد: تلاش براي كسب قدرت در حد تلاش باقي ماند و رقابت فردي براي سود هرچه بيشتر به موفقيت افزونتر در اعمال انحصار منجر شد. 
برابري سياسي كه به‌آرامي در حكومتهاي غربي از سال 1789ميلادي معرفي شد و آزادي اوليه‌ي مورد درخواست صنعتگران، متضمن ادعاهاي متعارض شد. براي نيل به برابري سياسي و آزادي فردي محدوديتهاي اكيد اقتصادي ضرورت داشت. در كشورهائي‌كه تجربه‌ي برابري سياسي بدون تلاشي براي اصلاح ساليانه‌ي اثرات قانون رانت صورت گرفت، نتيجة معكوس به بارآورد. براي مثال در ايالات متحده، اعطاي رايگان زمين به سكنه در قطعات 65 هكتاري ذيل قانون‌ هامستيد[503]، به آزادي سياسي منجر نشد: در طي يك نسل ويژگي‌هاي نابرابر خاك، استعدادهاي نابرابر بهره‌برداران، به نابرابريهاي اجتماعي محض منجر شد. بدون القاي نظام‌مند تفاوتهاي بنيادي كه از انحصار خصوصي زمين، توارث ثروتهاي بزرگ و انحصار امتيازات حاصل مي‌شد، تنها نتيجة بازار آزاد پشتيباني از طبقه ممتاز با امتيازات جديد بود. 
آزادي موردنظر فايده‌گرايان در حقيقت آزادي نامحدود تحصيل سود و بزرگتر‌شدن نامحدود بود. سود و رانت فقط به‌وسيله آنچه داد و ستد مي‌تواند تحمل نمايد محدود مي‌شد: رانت‌هاي معقول و قيمتهاي عادله، محلي از اِعراب نداشتند. دستمزدها نيز، در جريان نزولي خود فقط بواسطة تداوم فقر، محدود مي‌شدند: به‌طور نظري، دستمزد مي‌بايد به نازلترين سطح ]انتفاع[ غذايي و پناهگاه ضروري براي بازگرداندن كارگر به سرشغل باقي بماند. طبقات حاكم آرزو داشتند كه ابتكار فردي و آزادي قرارداد (يعني درماندگي اجتماعي) براي كارگران را حفظ نمايند: حق كارگران براي پذيرش مزدهاي بخور و نمير مقدس شمرده مي‌شد. كارگران خود به‌هرحال يك جبهه‌ي طبقاتي تقريباً خدشه‌ ناپذير را در برابر هرمسئله‌اي كه به هويتشان به‌عنوان يك طبقه‌ مرتبط مي‌شد حفظ كردند؛ آنها هرگز در مقابل مسئله‌ي سركوب طبقه‌ي كارگر به مقابله جمعي وسوسه نشدند. 
اعتقاد خداشناختي به هماهنگي مقدر، تأثير مهمي بر سازمان شهر پارينه‌فني داشت. اين باور باعث ايجاد انتظار طبيعي شد كه تمامي اقدامات مي‌بايست به‌وسيله‌ي افراد با حداقل ميزان تداخل با حكومتهاي محلي و ملي هدايت شوند. موقعيت و مكان كارخانه‌ها، ساخت محلات كارگري، حتي تأمين آب و جمع‌آوري زباله مي‌بايست به‌شكل انحصاري به‌وسيله شركتهاي خصوصي انجام شود كه به دنبال كسب سود هستند. چنين تصور مي‌شد كه رقابت آزاد به انتخاب بهترين مكان، تأمين توالي زماني بهينه در توسعه منجر شود و از هزاران تلاش هماهنگ ‌نشده نوعي الگوي اجتماعي منسجم به منصه‌ي ظهور برسد. 
بازار آزاد حتي بسيار بيشتر از مطلق‌گرائي، نگره و رهيافت سياست ]مبتني بر[ تعاون و برنامه‌ي مشترك را تخريب كرد: آيا فايده‌گرايان تصور مي‌كردند كه “اثرات” برنامه را مي‌توان از اقدامات نامحدود و پيگيري منافع خصوصي و بي‌برنامه به‌دست آورد؟ با سپردن عنان به دست بي‌برنامگي، منطق و نظم مي‌بايست پديدار شوند: در حقيقت برنامه‌ريزي عقلاني با جلوگيري از تعديلات ذره گرايانه مي‌توانست فقط با عملكرد والاي مشيت اقتصادي تداخل پيدا كند. آزمون موفقيت‌هاي اجتماعي به منزله‌ي مسكن خوب و زندگاني سالم و محيطي صميمي نبود: تنها آزمون ]موفقيت اجتماعي[ پاداش مالي متعاقب فعاليت اقتصادي است. در صورتي‌كه پاداش كاهش يابد، فعاليت، ناعاقلانه بوده و توقف خودكار نه به‌وسيله‌ي انتخاب بلكه به‌واسطة ورشكستگي اجتناب ناپذير خواهد شد: در صورتي‌كه پاداش مالي افزايش يابد، فعاليت، مطلوب تلقي شده و گسترش خواهد يافت. ما مي‌بايست از نتايج اين آموزه‌ي جادويي در مورد تأمين مسكن كارگران شهري تبعيت كنيم. 
نكته‌ي اصلي در اينجا آموزه‌هايي است كه مرجعيت اجتماعي را كه تاكنون پابرجا مانده بودند مورد تحليل قرار دادند و شهر را به مفهوم “اجتماع تصادفي اتمها”-همانطوري‌كه فيزيك آن دوره جهان را توصيف مي‌كرد-تقليل دادند كه موقتاً به‌واسطة محركهاي خودخواهي و سود شخصي گردهم مي‌آمدند. حتي در قرن هيجدهم، قبل از وقوع كامل انقلاب فرانسه و انقلاب پارينه‌فني، فايده‌گرائي به شيوه‌اي براي بي‌اعتباركردن مراجع اجتماعي و استهزاء منافع محلي تبديل شد. در دولتهاي جديد، حتي در آنهايي كه بر اصول جمهوري ابتنا داشتند موضوعات بااهميت ملي كه به‌وسيله‌ي احزاب سياسي سازمان داده مي‌شدند فقط در روياها و اميدهاي انساني جاي مي‌گرفتند. 
عصر روشنگري همچنان‌كه دبليو.اچ.ريل[504] با تأكيد اذعان داشته است، دوره‌اي است كه مردم در آرزوي انسانيت بودند و خواستي براي مردم خود نداشتند، آن هنگام كه دربارة دولت به فلسفه‌بافي مي‌پرداختند و جامعه را فراموش مي‌كردند. “هيچ دوره‌اي فقيرتر از قرن هيجدهم در بسط روح مشترك اجتماعي نبود؛ جامعه‌ي قرون وسطايي تحليل رفته و جامعه‌ي مدرن هنوز تكوين نيافته بود …. در ادبيات طنز آن دوره كسي كه مي‌خواست انسان كوته‌ فكري را تصوير نمايد او را به شكل شهردار[505] نشان مي‌داد و در صورتي‌كه مي‌خواست اجتماع احمق‌ها را نشان دهد گردهمايي اعضاي شوراي شهر را به تصوير مي‌كشيد. 
تحقير مشاغل و وظايف مدني جوامع محلي، خوارشمردن مؤلفه‌هاي قديمي سعادت عمومي و باور كودكانه‌ي صنعت‌گران در انتصاب عرشي عنصر قدرت اعلي، راه را براي فروپاشي كامل شهر آماده كرد. سنن وآئين‌هاي محدودكننده‌ي استثمار زمين حذف شد؛ محدوديتي براي تراكم وجود نداشت، محدوديتي براي افزايش رانت نبود، هيچگونه استانداردي از نظم، شايستگي يا زيبايي براي ديكته‌ كردن تقسيم و طرح و ساخت بناهاي شهري موجود نبود. تنها يك عنصر كنترلي باقي مانده بود و آن‌هم سود بود. 
رشد شهري به دلايل تجاري و صنعتي ، حتي قبل از انقلاب پارينه‌فني به‌شكل مطلوب آغاز شده بود. در سال 1685ميلاي منچستر داراي شش‌ هزار نفر سكنه بود؛ و در سال 1760 بين سي تا چهل‌ و پنج‌هزارنفر سكنه داشت. اما به ناگهان تمركز كارخانه‌ها رشد شهرها را سرعت بخشيد و افزايش شمار جمعيت چشمگير شد. سپس افزايش جمعيت، فرصت‌هاي فوق‌العاده‌اي را براي كسب سود فراهم ساخت. هيچ‌چيز در سنت‌هاي رايج جامعه براي مقابله با اين رشد موجود نبود؛ به عبارت  ديگر، هرچيزي براي ترفيع اين رشد بود. هرجا كه امكان داشت زمين را به قطعات مجزا تقسيم مي‌كردند كه بوسيله افراد رقيب مورد بهره‌برداري قرارمي‌گرفت. هركجا كه جمعيت بدون مانع افزايش مي‌يافت موانع رشد حذف مي‌شد. هرگونه هنجار مورد بي‌احترامي قرارمي‌گرفت و هر محدوديتي به كنارنهاده مي‌شد. “سقف، محدوديت بود” و تجارت در برداشتن سقف موفق شد. 
به نكاتي ديگر توجه كنيد. در ارتباط با زمين منافع صنعتي جديد دورويه بودند. به لحاظ تاريخي، اليگارشي صاحبان شركتها، بانكداران و صنعت‌گران در تعارض با كساني قرارداشتند كه ثروت آنها عمدتاً برخاك متكي بود. اما با وجود اعلاميه‌هاي پر سروصداي بازار آزاد، منافع صنعتي جديد در پي تحصيل انواع خاص انحصار خود از طريق امتيازات علائم تجاري، يارانه‌هاي خاص، عوارض گمركي و حقوق انحصاري بهره‌برداري در بازارهاي استعماري بودند: بالاتر از اينها، آنها نيازمند امتياز فراخواني سرباز از دولت براي دفاع از دارايي و كاركنانشان در موارد شورش كارگران-حادثه‌اي كه آنها عملاً‌ از آن در هراس بودند  و ترسي كه از ظرفيت آنها در جهت ايجاد رعب و بي‌عدالتي ناشي مي‌شد تا از ارزيابي واقعي استعداد كارگران براي كينه‌جوئي–بودند. حتي فيلسوف بزرگ اين دوره يعني هربرت اسپنسر[506]، كه فردگرائي نظري‌اش به‌قدري پيش رفت كه به ردّ وظايف دستگاه دولت حتي در سنگفرش ‌كردن خيابانها يا دفع فاضلاب به آنارشيسم[507] رسيد اكيداً از كاركرد دولت به‌عنوان پليس حمايت مي‌كرد. 
صاحبان صنايع با تجويز استثمار انحصاري از زمين شهري توسط صاحبان زمين، نه تنها به نوعي تعادل امتيازات رضايت دادند بلكه خودشان را به‌عنوان مالك بالقوة زمين مطرح ساختند و عملاً‌ نه دكترين موهوم خود از “تجارت آزاد” ، بلكه سياست واقعي خود مبني بر انحصار محدود در راستاي منافع اعضاي بسيار متجاوز خود را به اجرا درآوردند. ضعف هنري جورج[508] در كتاب ”پيشرفت و فقر“[509] (1879ميلادي) براي تفكيك بنگاه تجاري از زمينداري از همين نكته نشأت مي‌گيرد. در جامعه‌اي كه ارزش‌هاي مادي از موقعيت دست بالا برخوردارند و هيچ انگيزه‌ي اجتماعي اجازه‌ي مقاومت در مقابل انباشت مالي نمي‌يابد چنين انگيزه‌هايي نمي‌توانند در مقابل منافع صنعتي قد علم نمايند. جابجائي امتياز زمين فقط مي‌تواند از طريق ابتكار جامعه به‌عنوان كل، به‌همراه طبقه‌ي كارگر مبارز و روشنفكر به مثابه نوك پيكان عملي شود. از اين منظر توماس‌ اسپنس[510] واقعگراتر از هنري ‌جورج[511] يا تئودور هرتزكا[512] بود. 


4: فنون و روش‌هاي انبوه ‌سازي 
نيروي حاصل از آب در مرحلةنخست نظام كارخانه‌اي در انگلستان از اهميت همه‌جانبه‌اي برخورداربود: از اين رو صنعت پشم‌بافي به‌دليل وفور چنين نيرويي در سراسر دره‌ي يوركشاير گسترش يافت. حتي در منطقه‌ي منچستر كارگاههاي كتان‌بافي در وهله‌ي نخست به‌واسطة زمين ارزان براي كارخانه‌هاي بزرگ و نيروي كار مطيع، و دسترسي سهل به انرژي ]آبي[ به حومه جذب شدند: در نيوانگلند نيز اين امر اتفاق افتاد. 
اين فرايند بخش عمده‌اي از يك قرن را پيش از آنكه تمامي مؤلفه‌هاي انباشت به يك اندازه توسعه يابند به خود اختصاص داد: پيشتر امتيازاتِ محوله به صنايع در شهرها كه براي استيلاي نظام صنعت كفايت مي‌نمود به واسطة جذبه‌ي نظام كارخانه‌اي مستقل روستا خنثي مي‌شد. به‌محض اينكه تمامي اين مؤلفه‌ها دست در دست يكديگر دادند نيروي جاذب شهر غيرقابل مقاومت شد؛ و شهرها به جذب سهم فزاينده‌اي از رشد طبيعي جمعيت نائل آمدند. 
در اواخر قرن هيجدهم بخش عمدة شرايط ضروري در لندن، پاريس و برلين فراهم شد: از اين‌رو توانايي انباشت جمعيت در اين مراكز پرجنب و جوش اينك فقط به‌واسطة تحمل انساني در برابر محيط نفرت‌انگيز محدود مي‌شد. متأسفانه از اين حيث، آدميان خصوصياتي كه به شكل قابل ملاحظه‌اي مشابه خوك بود از خود بروز دادند: به خوك طويله‌اي پاكيزه برروي زمين سخت با مقدار زيادي نورآفتاب بدهيد در نتيجه آنها طويله را به‌شكل چشمگيري تميز نگاه خواهند داشت: ]اگر[ آنها را در ميان كثافت زيرزمين قراردهيد آنها خودشان را به اين شرايط عادت خواهند داد. هنگامي‌كه گرسنگي و بي‌خانماني به عنوان دو امكان پيشِ‌رو باشند، آشكارا هيچ ترسي كه انسانِ نااميد نخواهد خود را با آن انطباق داده و به حيات خود استمرار بخشد وجود خارجي نخواهد داشت. 
جداي از محرك و مشوق سود، صنعت از آغاز قرن نوزدهم به اين طرف، به مؤلفه‌اي جذاب درتراكم و انباشت شهري تبديل شد. صنايع عصر نوفني به‌لحاظ ماهوي و طبيعت پديده‌ها تمركز‌زدايي شده بود: نيروي آب و باد موجب گسترش شهرها در خطوط ساحلي و رودخانه‌هاي پُرآب شد؛ اندازة واحد توليدي ضرورتاً محدود بود، و تنها به مقدار ناچيزي به تمركز يك كارخانه يا صنعت منفرد وابسته بود. جداي از كارگاههاي مهمات‌سازي بزرگ و كارخانه‌هاي نساجي، كارگاه كوچك، واحدي الگو به‌شمار مي‌رفت.   
استفاده از موتور بخار جيمز وات[513] به‌عنوان نيروي محركه در سال 1780ميلادي همه چيز را دچار دگرگوني نمود. انرژي حاصل از نيروي بخار در واحدهاي متمركز بزرگ، كه اجزاي كارخانه از مركز توليد انرژي بيش از يك چهارم مايل فاصله نداشتند بيشترين كارآئي را داشت: تمامي ماشين‌هاي بافندگي يا ريسندگي مي‌بايست از نيروي حاصل از چرخ‌ها وتسمه‌ها كه به‌واسطة موتور بخار مركزي كار مي‌كرد، استفاده كنند: استقرار واحدهاي بيشتر در يك فضاي مشخص، به معني كارآئي بيشتر منبع انرژي بود: از اين‌رو تمايل به سمت بزرگ‌سازي در كارخانه‌هاي نساجي با يك فضاي بزرگ سرپوشيده كه معمولاً پنج طبقه ارتفاع داشتند بوجود آمد. كارخانه‌هاي بزرگ، ‌نظير آنهايي كه از سال 1820 به اين طرف بسط و گسترش يافتند-كه در نيوبدفورد[514] و فال‌ريور[515] تكرارشدند-مي‌توانستند از آخرين ابزارهاي توليد انرژي بهره‌برداري نمايند، درحالي‌كه كارخانه‌هاي كوچك از اين امتياز محروم بودند. يك كارخانه مي‌توانست دويست و پنجاه دست را بكار گيرد. يك ‌دو جين از اين كارخانه‌ها به‌همراه تمامي خدمات و ابزار كمكي به هسته‌ي شهر قابل‌ ملاحظه‌اي تبديل مي‌شد. 
كارگاهها در تلاش براي توليد كالاهاي ماشيني با قيمت‌هاي پائين براي بازار جهاني و افزايش سود، هزينه‌ها را كاهش مي‌دادند. مهمترين محل براي كاهش هزينه‌ها دستمزد كارگران بود. همچنان‌كه رابرت ‌آون[516] خاطرنشان ساخت، در قرن هيجدهم حتي غالب كارخانه‌داران آگاه و روشن‌بين نيز از نيروي كار ارزان كودكان و فقرا استفاده مي‌كردند: اما هنگامي‌كه سن كار به‌لحاظ قانوني محدود شد و منبع عرضه‌ي نيروي كار تحليل رفت، بهره‌برداري از ديگر منابع ضروري شد. براي دستيابي به نيروي كارِ ضروري و براي تأمين نيروي كار در فصولي كه تقاضاي محصول افزايش مي‌يافت، استقرار در حوالي مراكز بزرگ جمعيتي براي صنايع از اهميت بسياري برخوردار بود، زيرا در روستاهاي دور‌افتاده هزينه‌ي نيروي كار در فصول بيكاري مستقيماً برعهده خود كارفرمايان قرار مي‌گرفت. نوسان بازار، فوران و توقف‌هايش موجد اهميت مراكز بزرگ براي صنايع شد. زيرا در سيطره‌ي نيروي كارِ سازمان ‌نيافته، اشتغال، نامنظم و پرداختها، ناكافي بود كه سرمايه‌داران جديد مي‌توانستند دستمزدها را كاهش دهند و در برابر تقاضاهاي اتفاقي توليد، موفق عمل نمايند. به‌عبارت ديگر، اندازه، شمار نيروي كار، جاي بازاركار سازمان‌يافته‌ي كارآمد را گرفت. انباشتهاي ]جمعيتي[ توپوگرافيك، به عنوان جايگزيني براي شيوه‌ي توليد به‌موقع و دقيقاً‌ تنظيم شده درآمد. 
اگرچه كارخانه‌هاي بخار كه براي بازار جهاني توليد مي‌كردند عنصر اوليه‌ي افزايش تجمعات شهري بودند، سامانه‌ي جديد حمل و نقل ريلي پس از سال 1830ميلادي، به‌مقدار زيادي آن‌را تشديد كرد. منابع انرژي در حوزه‌هاي ذغال‌سنگ متمركز شدند، جائي كه امكان استخراج و ذخيره سازي ذغال با وسائط ارزان حمل و نقل وجودداشت امكان توليد منظم سالانه بدون توقف در فصلهاي كاهش انرژي وجود داشت. در نظام تجاري مبتني بر قراردادهاي زماني و پرداختهاي زماني، اين انتظام از اهميت بسزايي برخوردار بود. ذغال‌سنگ و آهن جاذب صنايع فرعي و كمكي، ابتدا با استفاده از كانالهاي ]آبي[ و پس از 1830 ميلادي از طريق راه‌آهن شدند. ارتباط مستقيم با نواحي معدني شرايط اوليه تجمع‌هاي شهري بود؛ همچنان كه تا امروز نيز زغال‌سنگ محموله‌ي اصلي راه‌آهن براي توليد حرارت و انرژي است. 
جاده‌هاي خاكي، دريانوردي و نيروي اسب، سامانه‌ي حمل و نقل عصر نوفني در تناسب با پراكندگي جمعيت قرار داشت: در يك منطقه، نقاط داراي مزاياي برابر وجود داشت. اما ضعف نسبي لوكوموتيو بخار، كه قادر به صعود از شيب‌هاي بيش از شصت ‌سانتيمتر درصد متر نبودند، باعث تمركز مراكز صنعتي جديد در بسترهاي ذغال‌سنگي و در دره‌هاي مرتبط با آنها نظير بخش ليل[517] در فرانسه، مرزبورگ[518] و رور[519] در آلمان، ناحيه بليك[520] انگلستان، منطقه درياچه‌هاي بزرگ آلگني[521] و دشت‌هاي سواحل شرق ايالات متحده شد. 
شهرهاي بندري به جهت ارتباطات خارجي‌شان، نقش برابري را در به‌هم‌پيوستگي مناطق برعهده داشتند. اين شهرها به شهرهاي پايانه‌اي و مواصلاتي خطوط عمده تبديل شدند و بالعكس آنها از طريق همين خطوط ارتباطي به تمركز جمعيت در مسير سفرهاي دريايي منجر شدند به‌نحوي كه چند بندر بزرگ نظير ليورپول، لندن، نيويورك، آنتورپ و هامبورگ سهم نامتناسبي از اين ترافيك را به‌خود جلب نموده و زير بار فشار قابل ملاحظه‌اي از تراكم جمعيت قرارگرفتند. با افزايش سريع در اندازه و طرح كشتي‌ها، اين تفاوت بيشتر شد: بنادر كوچكتر، تجارت خودرا به نفع بنادر بزرگ كه در آنها كانالها عميق و اتصالات خط‌آهن مضاعف مي‌شدند از دست دادند، جائي‌كه تمركز شركتهاي تجاري امكان سرمايه‌گذاري درلايروب‌ها، حوضچه‌هاي تعمير كشتي، جرثقيل‌ها، انبارها و تسهيلات مشابه را فراهم مي‌ساخت. (تسهيلات عمومي و دورانديشانه‌ي ليورپول نظير حوضچه‌هاي تعمير و نگهداري، بازارها و انبارها در قرن هيجدهم موقعيت بي‌همتايي را به آن بخشيد.) خلاصه اينكه تمركز جمعيت به افزايش جمعيت منجر شد، و تمركز به‌محض اينكه شروع شد به انباشته ‌شدن در نرخهاي فزاينده‌ تمايل پيدا خواهد كرد، اين افزايش براساس اينرسي تا جائي ادامه مي‌يابد كه ديگر امكان افزايش كارآيي اقتصادي وجود نداشته باشد. صنعت در مادرشهرهاي بزرگ  كه در آنها مواد خام، كارگران بيكار و سرمايه معطل مانده بطور خودكار انباشته مي‌شوند، رونق گرفت: سرمايه‌داري و تكنيك، طي قرن نوزدهم مجموعه‌هاي شهري را ارتقاء دادند. 
رشد جمعيت طي حاكميت نظام پارينه‌فني دو الگوي مشخص از خود بروز داد: انباشت كلي ]جمعيت[ در نواحي داراي ذغال سنگ، جائي‌كه صنايع سنگين جديد، معادن ذغال و آهن، ذوب فلزات، قاشق و چنگال سازي، آهن آلات، شيشه‌گري و ماشين‌سازي رونق پيدا كردند. به‌علاوه نوعي انباشتگي به‌موازات خطوط جديد راه‌آهن بالكه‌هاي مشخصي در مراكز صنعتي جديد در كنار خطوط مواصلاتي كاميونهاي بزرگ و ازدحام بيشتر در شهرهاي مواصلاتي بزرگ و مبادي صادراتي ]به منصه‌ي ظهور رسيد[. به‌موازات فرايند فوق نوعي جمعيت‌زدايي و كاهش فعاليتها درمناطق عقب‌مانده به شكل افول معادن ذغال و استخراج ديگر كاني‌ها و كوره‌ها و استفاده رو به كاهش از بزرگراهها، كانال‌ها،  كارخانه‌هاي كوچك و آسيابهاي محلي شكل گرفت. 
غالب مراكز سياسي و تجاري بزرگ دورة باروك، حداقل در كشورهاي شمالي ]اروپا[ در اين رشد سهيم بودند. اينها نه تنها به‌طور معمول موقعيتهاي جغرافيايي راهبردي را اشغال كردند ]بلكه[ داراي منابع خاص استثماري از طريق نزديكي با عوامل قدرت سياسي و بانكهاي مركزي و بورس‌هايي بودند كه جريان سرمايه‌گذاري را كنترل مي‌كردند. مضافاً اين شهرها براي قرن‌ها امتياز تجمع افراد بدبخت كه در حاشيه حداقل معيشت مي‌زيستند را نيز داشتند: چيزي‌كه با حُسن تعبير ”نيروي كار مازاد“ خوانده مي‌شود. حقيقت اين كه تمامي مراكز بزرگ شاهد و گواه خدمت مراكز بزرگ صنعتي براي ازدحام و مجتمع‌هاي بزرگ شهري هستند. 


5: كارخانه‌ و زاغه 
دو عنصر مهم در مجتمع شهري جديد، كارخانه و زاغه بودند. اين دو في‌نفسه چيزي را تشكيل دادند كه شهرك[522] خوانده مي‌شد: كلمه‌اي كه صرفاً نشان دهنده‌ي اجتماع بيش از 250 نفر در يك محدوده‌ي معين و داراي ارتباط پُستي و يك نام خاص مي‌باشد. چنين تجمعات شهري مي‌توانست و مي‌تواند صدها بار با بدست‌ آوردن سايه‌اي از نهادهايي كه يك شهر به مفهوم اجتماعي منطقي داراست گسترش يابد، ]شهر[ مكاني است كه ميراث اجتماعي متمركز مي‌شود و امكانات فعل و انفعال و تبادل مستمر اجتماعي به بالاترين حد خود ارتقاء مي‌يابد. 
كارخانه به هسته‌ي سازواره‌اي جديد شهري تبديل شد. تمامي جزئيات حيات، تابع اين سازواره بود. حتي تسهيلات شهري نظير سامانه‌ي تأمين آب و حداقلي از بناهاي دولتي كه غالباً براي هستي شهر ضروري هستند، گرچه پيشتر به‌وسيله نسل متقدم ساخته نشده باشند با تأخير-نوشدارو بعد از مرگ سهراب-وارد عرصه مي‌شوند. اين صرفاً هنر و مذهب نبود كه به‌وسيله‌ي فايده‌گرايان به‌عنوان تزئينات و شاخ و برگ مورد بحث قرارگرفت: ساختار سياسي هوشمندانه نيز در اين مقوله قرار داشت. 
كارخانه مدعي بهترين قطعات شهري و موقعيت‌ها بود: اين امر عمدتاً در مورد صنايع پنبه، صنايع شيميائي، و صنايع آهن صادق بود كه به استقرار در جوار ساحل تمايل داشتند: زيرا مقدار زيادي آب براي فرايند توليد، ديگهاي بخار، خنك‌ كردن سطوح گرم و ساختن رنگها و حلّالهاي شيميايي ضروري بود: اين موقعيتها ارزانترين و راحتترين محل تخليه زباله‌ها براي انواع ضايعات محلول و نيمه محلول بود. تبديل رودخانه‌ها به فاضلاب‌هاي روباز ويژگي شاخص اقتصاد پارينه‌فني بود. نتيجه اين فرايند آلوده ‌ساختن حيات آبزيان؛ تخريب ]منابع[. عذا و آلوده‌كردن آب بود به‌نحوي كه براي استحمام نيز مطلوب نبود. 
مدتهاي مديد تمامي جوامع ”پيشرو“ شهري وادار به جبران راحت‌ طلبي نكبت‌بار توليد‌كننده‌اي بودند كه محصولات فرعي و جانبي گرانبها را به دليل فقدان شناخت علمي يا مهارتهاي تجربي در استفاده‌ي از آنها به رودخانه تحويل مي‌داد. با وجود آنكه رودخانه زباله‌دان سيّال بود، تپه‌هاي بزرگي از خاكستر ، تفاله،آشغال، آهن‌پاره و حتي امحا و احشا حيوانات ديد ]انسانها[ را با مواد غيرقابل استفاده و به‌شكل نامطلوب مسدود مي‌كرد. سرعت توليد در رقابت با سرعت مصرف بود و پيش از تدوين سياست محافظه‌كارانه‌اي كه بهره‌برداري از قراضه‌ها را سودمند نمود، محصولات نهايي از حيز انتفاع خارج ‌شده، چشم‌اندازها را اشغال مي‌كرد. مي‌توان ”رونق“ جوامع پارينه‌فني را به‌واسطة اندازة تپه‌ها و توده‌هاي ضايعات سنجيد. 
شواهد مؤيد اين تصوير بسيار زياد است؛ در حقيقت هنوز اين موضوع در شهرهاي قديمي‌تر صنعتي جهان غرب، علي‌رغم تلاشهاي سخت براي پاك ‌سازي محيط جاي بحث دارد. اجازه دهيد] اين موضوع را[ بنقل از يكي از ناظران اين وضع يعني هوخ ‌ميلر[523] فردي كه در هماهنگي تام و تمام با روزگار خود قرار داشت اما نسبت به ويژگي‌هاي واقعي محيط جديد حساسيتي نداشت و نويسنده‌ي ”ماسه‌هاي قرمز قديمي“[524] بود از نظر بگذرانيم. او از منچسترِ سال 1862م. صحبت مي‌كند. هيچ چيز شاخصتر از رودخانه ايرول[525] كه در ميان شهر جريان دارد مشخصه‌ي اين شهر بزرگ توليدي نيست ... اين رودخانه‌ي فلاكت‌زده-رودخانه‌اي كه چند مايل بالاتر به حد كافي زيباست، با درختاني كه بركناره‌هاي آن معلق‌اند و چترهايي از جگن ‌سبز كه در كنارهايش ضخيم‌تر مي‌شوند- كه با عبور از آسيابها و كارگاههاي رنگرزي اين زيبايي را از دست مي‌دهد. هزاران چيز كثيف براي شسته‌ شدن به آن سپرده مي‌شود، درحالي‌كه واگنهاي مملو از مواد سمي از كارگاههاي مواد رنگي و كارخانه‌هاي توليد آب اكسيژنه به آن ريخته مي‌شود. ديگهاي بخار، محتواي مواد جوشيدني، زهكش‌ها و فاضلابها ضايعات متعفن خود را در آن تخليه مي‌كنند؛ تا رودخانه در مسير خود، اينجا ميان ديوارهاي بلند تيره‌رنگ، آنجا زير پرتگاه ماسه سنگي قرمز آنها را هضم كند كه به‌شكل قابل ملاحظه‌اي نه رودخانه كه به جريان آشغال مايع مبدل مي‌شود. 
به اثرات محيطي انباشت صنايع كه نظام جديد به تعميم آن تمايل دارد توجه نمائيد، ضايعات يك دودكش كارخانه‌ي منفرد، يك كوره‌ي هواي آزاد منفرد، يك كارگاه رنگرزي منفرد به‌سادگي به‌وسيلة محيط جذب مي‌شود: ]با اين وجود[ بيست باب از آنها در يك ناحيه‌ي كوچك، آب و هوا را به‌شكل غيرقابل جبراني آلوده مي‌سازند. بدين ترتيب صنايع آلوده‌ساز به شكل اجتناب‌ ناپذيري در سراسر مجموعه‌هاي شهري، شكست‌ ناپذيرتر از هنگامي شدند كه در مقياس كوچك و به‌صورت گسترده در حومه پراكنده بودند. هم‌زمان صنايع غيرآلوده‌كننده نظير صنايع توليد كننده‌ي پتو، كه هنوز در ويتني[526] انگلستان به حيات خود ادامه مي‌دهد، با عمليات سفيدكاري و خشك‌كردن (عملي براي جلوگيري از آب‌رفتن منسوجات) در هواي دلپذير حومه ذيل شيوه‌هاي قديمي روستا در مراكز جديد غيرممكن شد: غبار كبود جاي نورآفتاب را گرفت، و كار تمييز فضاي باز كه غالباً همراه فرايندهاي سنتي توليد بود، با تغيير صحنه به‌علاوه‌ي فرايند تجديد قواي نيروي كار به جان‌كندني سنگين در ساختماني كثيف محاط در ديگر ساختمانهاي كثيف تبديل شد. نمي‌توان دست به برآورد مالي اين زيانها زد، مضافاً روشي براي محاسبه‌ي اين كه چه ميزان از دستاوردهاي توليد مي‌بايست به‌وسيلة قرباني ‌ساختن حيات و محيط زندگي جبران شود، نداريم. 
درحالي‌كه كارخانه‌ها غالباً در جوار رودخانه‌ها يا خطوط راه‌آهن (به استثناي دشت‌هاي هموار كه موجب پراكندگي مي‌شد) كه به موازي رودخانه‌ها احداث مي‌شدند قرارمي‌گرفتند، هيچ اقدامي در جهت تمركز كارخانه‌ها در ناحيه‌اي خاص، براي تفكيك صنايع پُرسروصدا و آلوده‌ساز كه مي‌بايست دور از سكونتگاههاي انساني مستقر شوند، يا منطقه‌بندي صنايع در راستاي اهداف محلي و در تناسب با نواحي همجوار صورت نمي‌گرفت. كارخانه‌ها هركجا كه مالك مي‌توانست زمين به اندازة كافي خريداري نمايد، مستقر مي‌شدند: “رقابت آزاد”، به تنهايي بدون انديشة برنامه‌ريزي، مكانيابي ]صنايع[ را تعيين مي‌كرد؛ و امتزاج كاركردهاي صنعتي، تجاري و خانگي به سرعت در شهرهاي صنعتي شكل‌مي‌گرفت. 
در نواحي شديداً ناهموار ، نظير دره‌هاي فلات ‌آلگني[527] ميزان معيني از منطقه‌بندي طبيعي شكل گرفت زيرا فقط بستر رودخانه فضاي كافي براي گسترش آسياب‌هاي بزرگ فراهم مي‌ساخت. به‌عبارت ديگر محلات مسكوني غالباً در فضاهاي خالي ميان كارخانه‌ها و انبارها و ايستگاههاي راه‌آهن شكل‌گرفتند. پرداختن به موضوعاتي نظير آلودگي‌هاي صوتي، محيطي و … از امور ظريفه و زنانه به حساب مي‌آمد. خانه‌هاي كارگري، حتي خانه‌هاي طبقه‌ي متوسط نيز، دقيقاً در مقابل كارخانه‌هاي فولاد، كارگاههاي رنگرزي ، كارگاههاي توليد گاز ]توليدگاز از ذغال براي مصارف خانگي[، گذرگاههاي خط‌آهن ساخته مي‌شد. خانه‌ها را مي‌شد در زمين‌هاي مملو از آشغال و شيشه‌هاي شكسته، جائي‌كه حتي علف نيز نمي‌روئيد، برپاكرد يا آنها مي‌توانستند در حاشيه‌ي يك انبار موقتي يا تپه‌اي بزرگ و دائمي از ذغال و بقاياي معادن فلزات مستقر شوند: تعفن پس‌مانده‌ها، تراوشات سياه دودكش‌ها، صداي چكش‌كاري يا چرخش ماشين‌ها، با امور روزمرة خانگي درهم آميخته بود. 
تخريب محيط به‌قدري گسترده بود كه مردم ذائقه‌ي انساني را در طول يك قرن در شهرهاي بزرگ از دست دادند حتي طبقات غني‌تر كه مي‌توانستند بهترين‌ها را در اختيار داشته باشند با بي‌اعتنايي بدترين‌ها را در آغوش گرفتند. برخي از زيباترين خانه‌هاي خيابان پنجم با ايجاد مستحدثات بر روي حياط‌هاي پشتي خود، تقريباً به ابنيه‌‌اي كاملاً چسبيده و تنگ هم-تاريك، تيره‌رنگ ومناسب براي مريدان ميداس[528]-تبديل شدند. يكي از بخشهاي سكونتي مدرن در نيويورك ميان يك كارگاه توليد گاز و ايستگاه برق قرار گرفته بود؛ ساوث سايد[529] شيكاگو كه روزگاري مملو از عمارتهاي مجلل بود در جوار بوي ناخوشايند محل نگهداري موقت دام‌ها قرارداشت؛ اين در حالي بود كه زيباترين محلات مسكوني لندن، وست‌مينستر و چلسي‌ريچ، به‌وسيلة كارخانه‌هايي كه مدت‌هاي مديد سواحل لامبث [530] و با ترسي[531] را اشغال كردند به كثافت كشيده شد. تعجبي ندارد كه ثروتمندان از درك مسئله‌ي مسكن عاجز بودند، آنها حتي مسئله‌ي مربوط به خود را نيز درنيافتند. 
گزينه‌هاي مربوط به مسكن بسيار ساده بودند. در شهرهاي صنعتي، كه بر بنيانهاي قديمي رشد كردند، كارگران در وهله‌ي نخست با تبديل خانه‌هاي تك‌خانواري قديمي به مستغلات استيجاري اسكان يافتند. در اين خانه‌ها هر اتاق يك خانواده را در خود جاي مي‌داد: به نحوي كه از دوبلين[532] تا گلاسكو[533] و بمبئي،[534] معيار هراتاق يك خانوار مدتهاي طولاني برقرار بود. ازدحام در رختخواب به قدري بود كه سه تا هشت نفر در سنين مختلف در يك تشك كاهي مي‌خوابيدند و غالب اتاقها به شكل طويله انساني شلوغ بودند. اين نوع ازدحام، همچنان كه ديديم در مراكز بزرگ، پس از قرن شانزدهم رواج داشت؛ و با شروع قرن نوزدهم برطبق نوشته‌هاي دكتر ويلان[535] كه كتابي در مورد بيماريهاي رايج در لندن به رشته تحرير درآورد وضعيت غيرقابل تصوري از كثافت در ميان فقرا را به تصوير كشيد. نوع ديگري از سكونتگاههاي طبقه كارگر، اساساً استاندارد كردن اين شرايط شرم‌آور بود كه نقائص-طرح خانه‌هاي جديد و مصالح ساختماني، معمولاً‌ فاقد ظرافت اوليه خانه‌هاي قديمي شهرنشينان بود-بيشتري داشت آنها به‌شكل پوشالي و غيرمستحكم از زمين سربرآورده بودند. 
در محلات جديد و قديمي انبوهي از كثافت و آشغال انباشته شده بود كه كلبه‌هاي سرف‌هاي اروپايي قرون وسطا به ندرت به آن شكل بود. فهرست‌كردن جزئيات ساده‌ي اين واحدها بدون خطر مبالغه و اغراق خودسرانه تقريباً امكان‌ناپذير بود. اما آناني‌كه با چرب‌ زباني از اصلاح وضعيت شهري يا رشد استانداردهاي زندگي سخن مي‌گويند از واقعيتها مي‌گريزند. اينان به شكل سخاوتمندانه‌اي تمامي چيزهايي را كه فقط اقليت ناچيزي از طبقه‌ي متوسط از آن بهره‌مند بودند به شهر نسبت مي‌دهند، و آن اصلاحاتي را كه سه نسل از قانونگذاري فعال و مهندسي بهداشت در نهايت فراهم آوردند در مقابل چشم قرارمي‌دهند. 
در انگلستان كه ساخت هزاران واحد مسكوني جديد كارگري در كنار هم ]چسبيده به هم[ در شهرهايي نظير بيرمنگام و برادفورد[536] شروع شد (كه هم اينك نيز پابرجا هستند) دو اتاق از هرچهار اتاق در هر طبقه فاقد نورآفتاب مستقيم و تهويه بودند. هيچگونه فضاي باز به استثناي راهرو ميان اين دو رديف وجودنداشت. در حاليكه در قرن شانزدهم تخليه‌ي زباله در خيابان، خلاف تلقي مي شد، در شهرهاي دورة متقدم پارينه‌فني روش معمول بود. زباله درهمه جا بي‌توجه به بوي تعفن و كثافت، پراكنده بود، ”تا اينكه انباشت زباله كسي را وادار مي‌كرد آنها را براي استفاده به عنوان كود جمع‌آوري نمايد“. محلات شلوغ و جديد شهر نيز از اين معنا مبرا نبودند. مستراحها به‌صورت وصف‌ ناپذيري كثيف بودند و معمولاً در زيرزمين قرارداشتند، وجود طويله‌ي خوك در زير ساختمان مرسوم بود و خوكها در خيابان پرسه مي‌زدند چيزي‌كه براي قرنها در شهرهاي بزرگ مشاهده نشده بود. فقدان توالت به شكل فاحشي به چشم مي‌خورد: گزارش راجع به وضعيت شهرهاي بزرگ و بخش‌هاي پرجمعيت (1845م.) بيانگر آن‌ است كه ”در بخشي از منچستر در سالهاي 44-1843م. براي جمعيتي بيش از 7000 نفر فقط 33 توالت وجود داشت كه به معني يك توالت براي 212 نفر است. 
حتي با چنين وضعيت نازلي از طراحي و تسهيلات ، در بسياري از شهرها خانه به اندازة كافي ساخته نمي‌شد، در نتيجه شرايط وخيم‌تر نيز مي‌شد. زيرزمين‌ها بعنوان محل اسكان مورد استفاده قرار مي‌گرفتند. در ليورپول يك ششم از جمعيت شهر در ”زيرزمينها“ زندگي مي‌كردند، ديگر شهرهاي بندري نيز دست كمي از ليورپول نداشتند: لندن و نيويورك رقباي نزديك اين شهر بودند: حتي در دهة معاصر بيست ‌هزار واحد مسكوني زيرزميني در لندن وجود دارد كه به‌لحاظ پزشكي براي سكونت غيرمناسب است. اين مكانهاي كثيف و پرازدحام كه في‌نفسه نامطلوب هستند حشرات را نيز جلب كردند: موشهاي بزرگ، طاعون خياركي را انتقال دادند و ساس‌ها رختخواب‌ها را مورد هجوم قرار دادند و خواب را عذاب‌آور ساختند، شپش‌ها تيفويئد را گسترش دادند و مگس‌ها مستراحهاي زيرزميني و شيرنوزادان را مورد هجوم قراردادند. مضافاً‌ تركيب اتاقهاي تاريك و ديوارهاي مرطوب و سرد، مطلوب‌ترين زمينة رشد باكتري‌ها را بالاخص از آنجائي‌كه اتاقهاي شلوغ حداكثر امكان انتقال از طريق تنفس و لمس را فراهم مي‌آوردند، تدارك ديدند. 
در نبود آب لوله‌كشي و بهداشت شهري، تعفن، محلات جديد شهري را فراگرفته و در كنار فضولات پراكنده در سطح محلات و نفوذ آنها به چاه‌هاي محلي، باعث شيوع بيماري تيفوئيد مي‌شد. فقدان آب نيز پديده‌اي شوم‌تر بود. نبود آب امكان نظافت خانه‌ها و بهداشت فردي را از بين برد. حتي در مراكز شهري بزرگ جائي‌كه برخي از سنتهاي قديمي هنوز پابرجا بود تمهيدات لازم براي تأمين آب در نواحي جديد صورت نگرفت. در سال 1809م. كه جمعيت لندن به يك‌ ميليون نفر رسيد آب در بخش‌ بزرگي از اين شهر تنها در زيرزمين خانه‌ها و در برخي از محلات فقط در سه روز هفته در دسترس بود. گرچه لوله‌هاي آهني در سال 1746م. به منصه‌ي ظهور رسيدند، با اين‌حال به‌طور گسترده تا هنگام صدور قانون خاص در انگلستان در سال 1817م. كه استفاده از لوله‌هاي آهني در خطوط اصلي را پس از ده سال اجباري ساخت، مورد استفاده قرارنگرفتند. 
در شهرهاي جديد صنعتي، ابتدائي‌ترين سنن خدمات شهري وجود نداشت. برخي مواقع تمامي محلات حتي از آب چاههاي محلي نيز محروم بودند. در مواقعي فقرا، خانه به خانه براي دريافت آب مي‌رفتند درست به همان صورت كه گدايان نان در مواقع بروز قحطي به خانه‌هاي متعلق به طبقه‌ي متوسط مي‌رفتند. با نبود آب براي شرب و شستشو، انبارشدن كثافت و آشغال تعجب‌آور نبود. زه‌‌كش‌هاي روباز، علي‌رغم آلايندگي‌هايشان به‌طور گسترده مورد استفاده قرارمي‌گرفتند. بدين ترتيب براي آن‌كه بدانيم كارگران مجرّد و همين طور كارگران فصلي كه زباله‌ها را در آبروها رها مي‌كردند به چه شكلي رفتار مي‌كردند نيازي نيست كه به اسناد رجوع نمائيم. خانه‌هاي رها شده به‌عنوان اتاق كرايه‌اي مورد استفاده قرار مي‌گرفتند و پانزده تا بيست نفر در يك اتاق  ]زندگي مي‌كردند[ برطبق آمار سال 1841م. پليس، در منچستر حدود 109مسكن اجاره‌اي وجود  داشت كه زنان و مردان در كنار يكديگر مي‌خوابيدند؛ در اين شهر 91 باب نوانخانه وجود داشت . ”پليفير[537] در سال 1842م. به كميسيون بهداشت شهرها نوشت در تمامي لانگشاير ]ايالتي در انگلستان[ فقط يك شهر يعني پرستون داراي پارك عمومي و تنها ليورپول داراي حمام‌هاي عمومي بودند. ”
فقر و فلاكت محلات به هنگام استقرار نظام پارينه‌فني، تقريباً در ميان كارگران شهرهاي صنعتي جديد عموميت داشت. برخي مواقع شرايط محلي امكان گريز از پلشتي را كه پيشتر توصيف كردم فراهم مي‌ساخت: وضعيت مسكن كارگران آسيابها در منچستر و نيوهمشاير، تا حدودي بهتر بود؛ در شهرهاي صنعتي امريكا بالاخص در غرب ميانه با ويژگي‌ روستايي، حداقل فضاي حركت و باغات براي كارگران وجود داشت. با اين حال به هركجا كه نگاه مي‌كردي اصلاحات يك معنا بيشتر نداشت : اوضاع در همه جا بدتر مي‌شد. 
شهرهاي جديد نه تنها در مجموع بي‌روح و زشت، بلكه به لحاظ روانشناختي با زندگي انساني دشمن‌خو بودند. ازدحام بيش از اندازة فقرا، در مورد مساكن طبقه‌ي متوسط و همچنين سربازخانه‌ها، اقشاري كه مستقيماً مورد استثمار قرارنداشتند نيز تكرار مي‌شد. خانم پيل[538] يك عمارت گرانبهاي اواسط دورة ويكتوريايي را توصيف مي‌نمايد كه آشپزخانه،آبدارخانه، اتاق مستخدمين، اتاق خدمتكاران، اتاق خواب پادوها و سرخدمتكار زن تماماً در زيرزمين قرارداشتند، بدين ترتيب دو اتاق در جلو و دو اتاق در عقب به سمت يك زيرزمين عميق متوجه بودند: تمامي اين قسمتها به‌وسيلة جام شيشه‌اي كه در سقف قرارداشت ”نورگيري“ و ”تهويه“ مي‌شدند. اشكال متناظري از اين گونه واحدهاي مسكوني فلاكت‌بار در برلين، وين، نيويورك و پاريس اواسط قرن نوزدهم طراحي شدند.  خانه‌هاي  جديد آپارتماني مشخصات زيرزمين‌ها را حتي وقتي بالاتر از سطح زمين ساخته مي‌شدند، دارا بودند. 
با قضاوتي سطحي، اين نقائص اندك، طي قرن گذشته به‌واسطة پيشرفت علوم و قوانين انسانگرايانه از چهره‌هاي شهرها زدوده شدند. متأسفانه سخنگويان عامه‌گرا-و حتي مورخين و اقتصادداناني كه با همين مجموعه از واقعيتها سروكاردارند-عادت انجام بررسي‌هاي دست اول محيطي را نداشته‌اند: از اين‌رو آنها حقيقت وجودي لكه‌هاي بزرگ مسكن دورة پارينه‌فني، حتي خانه‌هاي به هم چسبيده و زيرزمين‌هاي كرايه‌اي را كه هنوز با اندك تعديل در غرب به چشم مي‌خورند را مورد غفلت قرار دادند. اين لكه‌ها صرفاً شامل سكونتگاههاي كارگري ساخته شده قبل از 1900م. را شامل نمي‌شوند بلكه علي‌رغم پاره‌اي اصلاحات بهداشتي، بخش عمده‌اي از ساخت و سازهاي پس از آن را نيز دربرمي‌گيرند. انبوه موجود واحدهاي مسكوني كه طي سالهاي 1830 و 1910ساخته شدند حتي فاقد استانداردهاي بهداشتي دوران خود بودند؛ و به‌شدت زير استانداردهايي كه بر مبناي چارچوب دانش امروزي از بهداشت، نظافت و مراقبت از بچه‌ها تدوين شده است-جداي از پلشتي داخل منازل-قرارداشتند. 
تامل شهرها به زاغه نشيني، نيمه ‌زاغه نشيني و فرا زاغه ‌‌نشيني، منجر شده است.”اينها كلمات نيشدار پاتريك گدس مي‌باشد كه در رابطه با محيط جديد بياف شده است. حتي پيشروترين منتقدين معاصر نيز از معيارهاي اصيل ساختمان و زندگي غافل هستند: آنها حتي هيچ نگرشي در خصوص فقر محيط زيست طبقات فرادست نيز ندارند و بدين ترتيب فردريك انگلس[539] نه تنها با تمامي اقدامات ”سطحي“ براي تدارك مسكن بهتر براي طبقه ي كارگر مخالفت نكرد بلكه به‌نظر مي‌رسد وي نگرش ساده لوحانه‌اي دال بر حل و فصل واقعي معضل مسكن از طريق تصرف انقلابي محلات بزرگ و راحت كه در تصرف بورژوازي است را براي پرولتاريا تجويز نمايد. اين نگرش اگر به صورت كمّي مورد ملاحظه قرار گيرد به شكل خودپسندانه‌اي خوش بينانه جلوه خواهد كرد؛ به بيان اجتماعي، اين روند اقدامي انقلابي را الزام آور مي‌نمايد. فرايندي كه در شهرهاي قديمي با خروج طبقات ثروتمند از محلات اصلي خود و تقسيم آن ميان متصرفين كارگر اتفاق افتاد. اما مهم اينكه اين پيشنهاد بي‌نهايت خام بود زيرا از درك اين‌كه معيارهاي موجود سكونت‌گاههاي طبقات ثروتمند زير استانداردهاي مطلوب زندگي انساني قرار دارد، عاجز بود. به‌عبارت ديكر اين نقد انقلابي آشكارا از اين حقيقت كه محلات طبقات ثروتمند فرا زاغه‌هايي غير قابل تحمل بيش نيستند ناآگاه بود. افزايش شمار مسكن، گسترش فضا، توسعه ي تجهيزات و تدارك تسهيلات اجتماعي بسيار انقلابي‌تر از هر گونه مصادره ي محلات اغنيا به نظر مي‌رسيد. نگرش مصادره‌اي صرفا احساس خام انتقام جويانه بيش نبود: نگرش دوم خواستار بازسازي انقلابي تماميت محيط اجتماعي است-ما اينك در آستانه‌ي چنين بازسازي قرار داريم.


6: خانه‌هاي كه مايه ي شرمساري بودند 
بياييد از نزديك به خانه‌هاي جديد طبقه كارگر نظري بياندازيم. در احداث اين واحد‌هاي مسكوني هر كشور و يا هر منطقه الگوي خاص خود را داشت: مستغلات بلندمرتبه در گلاسكو، ادينبورگ، پاريس، برلين، هامبورگ، يا ابنيه‌ي دو طبقه با چهار و پنج و برخي شش اتاق در لندن، بروكلين، فيلادلفيا و شيكاگو: اين تله‌هاي آتش را در نيوانگلند سه طبقه مي‌ناميدند، يا خانه‌هاي رديفي كم عمق آجري كه به الگوي رديفي قديمي جورجيا در بالتيمور شباهت داشتند. بااين‌حال همة اين الگوها ويژگيهاي مشتركي داشتند: بلوك به بلوك يك شكل را تكرار مي‌كردند: همه جا خيابانهاي دلتنگ كننده، كوچه‌هاي بي‌روح و سرد، نبود فضاهاي باز براي بازي كودكان و باغات؛ فقدان انسجام در عين حال تشخص و تمايز از واحدهاي همسايگي‌ محلي به چشم مي‌خورد. پنجره‌ها معمولا كوچك بودند؛ نور داخل كافي نبود، هيچ تلاشي در جهت گيري مطلوب خيابانها با توجه به نور خورشيد و جهت باد صورت نمي‌گرفت. پاكيزگي رنج آور و خاكستري رنگ محلات اقشار محترم جامعه، جائي‌كه پيشه‌وران يا كارمندان متمول در ساختمانهاي رديفي نيمه منفصل، با تكه‌اي چمن در جلوي خانه، يا يك درخت در حياط كوچك پشتي زندگي مي‌كردند، تقريبا بمانند شلختگي فاحش محلات فقير نشين و شايد بيشتر از اين‌ها بدان‌جهت كه محلات فقير نشين حداقلي از رنگ و زندگي، نمايش پانچ و جودي[540] در خيابان، وراجي در كنار دكه‌هاي بازار، رفاقت‌هاي پرسرو صداي بار و ميكده و زندگي بسيار عمومي و دوستانه‌اي كه در خيابانهاي مناطق فقيرنشين شكل مي‌گرفت، كسل‌كننده‌تر بودند.
عصر اختراع و توليد انبوه يعني ظهور لوله‌هاي فلزي، بهبود وضعيت دستشوئي‌ها، استفاده از چراغِ گازي و اجاقِ گازي، وان حمام با لوله‌هاي آب و خروجي‌هاي ثابت؛ لوله كشي آب و سامانه‌ي فاضلاب تاثير ملموسي بر واحدهاي مسكوني طبقه ي كارگر و تسهيلات آن بر جاي گذاشت. تمامي اين اصطلاحات به تدريج در دسترس گروههاي فرادست و متوسطه پس از 1830م قرار گرفت؛ طي يك نسل، اين اصلاحات به ضروريات زندگي طبقه‌ي متوسط تبديل شدند، اما در هيچ نقطه‌اي از مرحله‌ي پارينه‌فني در دسترس اكثريت جمعيت قرار نگرفتند. مسئله‌ي اصلي براي سازندگان اين واحدهاي مسكوني دست يافتن به حداقل مقبوليت و برازندگي بدون توسل به تسهيلات جديد گرانبها بود كه فقط بر حسب محيط ابتدايي روستايي قابل پيگيري بود. بدين‌ترتيب قطعه بندي اوليه ي شهر مونسي[541]، در اينديانا[542] و ارزيابي رابرت ليندوز[543] در شهر ميدل تاون[544] نشان‌دهنده‌ي هشت باب خانه با عرض حدوداً 21 متر در هر بلوك بود كه قطعاً شرايط بهتري را براي كارگران فقير در مقايسه با دورة پس از افزايش ارزش زمين كه خانه‌ها را پرازدحام و فضاهاي سبز و بازي را كاهش داد و يك چهارم واحد‌هاي مسكوني داراي آب لوله كشي بودند فراهم مي‌ساخت. در مجموع، تراكم در شهر صنعتي مشكلات تامين خانه‌ي خوب را افزايش داد و بر هزينه‌ي غلبه بر اين معضل افزود.
در رابطه با مبلمان داخل خانه، تصوير گاسكل[545] از مسكن طبقه ي كارگر در انگلستان پائين ترين سطح ر انشان مي‌دهد؛ با اين حال دامنه‌ي پلشتي‌ها علي رغم اصلاحات حداقلي به قرن بيستم نيز كشيده شد. اثرات فقر مالي در حقيقت به‌واسطة سقوط ذوق و سليقه عمومي كه فقرِ محيط زندگي را تشديد مي‌كرد، با ارائه كاغذ ديواري‌هاي فاقد ظرافت به فقرا، آت و آشغالهاي زرق و برق دار و قاب عكس‌هاي چاپ روغني و مبلماني كه از بدترين الگوهاي منسوخ ذائقه‌ي طبقه‌ي متوسط-پس مانده‌ي پس مانده-برگرفته شده بود، وخيم‌تر شد.
يكي از دوستان چيني‌ام نقل مي‌كند كه كارگر معدني را كه به زحمت خم مي‌شد ديده بود كه با مهرباني ساقه ي گل ”زبان در قفا“ را هنگامي‌كه در جاده قدم مي‌زد نوازش مي‌كرد؛ اما در غرب با طلوع قرن بيستم هنگامي‌كه تفكيك باغات به نضج اثرات تمدني خود آغاز كرد چنين مقدر بود كه همين كشش به اشكال با نشاط حياتي به هيولاي بي‌شاخ و دمي تزريق شود كه صاحبان صنايع آن را ذيل هيئت مد و هنر به خورد طبقه‌ي كارگر مي‌دادند. حتي آثار و بقاياي مذهبي جامعه‌ي كاتوليك به چنان حد نازلي از زيبائي شناسي سقوط كرد كه بي‌حرمتي به مقدسات قلمداد مي‌شد. به مرور زمان ذائقه‌ي پلشتي پسند جاي خود را در اذهان باز كرد: كارگران حاضر به جابجائي از محلات قديمي خود نبودند مگر آن‌كه بتوانند اندكي از پلشتي‌هاي مالوف، يعني در هم ريختگي، سروصدا، و ازدحام را با خود انتقال دهند. هر حركتي در راستاي محيط بهتر با مقاومت مواجه مي‌شد: و اين مانع واقعي فرا راه تمركز زدائي بود.
تعداد قليل اين خانه‌ها و شمار اندك اين لغزش‌ها به سمت پلشتي مي‌توانست يك خدشه و عيب تلقي شود، كه تمامي ادوار داراي تعدادي از اين واحدها كه شرح آن رفت، بودند. اما امروزه شهرها و محلات تمام عيار كيلومترها در كيلومتر و ايالتها از چنين سكونتگاههايي پر شده‌اند، كه تمامي دستاوردهاي مادي ”قرن پيشرفت“ را به استهزا گرفته‌اند. در لانه خرگوشي‌هاي جديد، رقابتي از بيماري‌ها برپاست. فقر و محيط زيست فقير، دگرگوني‌هاي ارگانيك: نرمي استخوان در كودكان ناشي از نبود نور آفتاب، بد شكل شدن اعضاي بدن و استخوانبندي، عملكرد ناقص نظام تصفيه كننده ي هرمون ناشي از سوء تغذيه؛ بيماريهاي پوستي ناشي از نبود آب؛ آبله، تيفوئيد، مخملك، گلودرد عفوني ناشي از انباشت كثافت و مدفوع؛ سل، كه به‌واسطة تركيب تغذيه‌ي بد، فقدان نور خورشيد و اتاق‌هاي شلوغ، جداي از بيمارهاي ناشي از نوع اشتغال كه تا حدودي محيطي هستند را به همراه آورد، به نحوي كه نظاميان حتي قادر به استفاده از جوانان دست پخت نطام به عنوان گوشت دم توپ نيز نبودند: كشف پزشكي در رابطه با بدرفتاري با كارگران در انگلستان طي جنگ بوئر و جنگ جهاني، احتمالا بيش از هر عنصر ديگري به ارتقاء وضعيت مسكن كمك كرد. 
نتايج خام اين شرايط را مي‌توان در جداول مرگ و ميز بزرگسالان، نرخ بيماريهاي كارگران شهري در مقايسه با كارگران كشاورزي، در نرخ اميد به زندگي مشاغل مختلف دنبال كرد. بالاتر از همه اينها، به احتمال حساسترين حرارات منبع تناسب محيط اجتماعي براي زندگي انساني، جداول مرگ و مير نوزادان است.
هر كجا كه مقايسه ي ميان شهر و حومه، ميان محلات طبقه‌ي متوسط و محلات فقير، ميان بخش‌هاي پرتراكم و كم تراكم صورت گرفت نرخ بيشتر همواره به طبقه فرودست تعلق داشت. حتي اگر ديگر مؤلفه‌ها يكسان باقي مانده بودند نيز به تنهايي براي حذف بخشي از دستاوردهاي بالقوة شادابي و سرزندگي كافي بوده است. كارگران كشاورزي علي رغم آنكه در سراسر قرن نوزدهم به شكل طبقه‌اي تحت ستم در انگلستان باقي ماندند اميد به زندگي طولاني تري را در مقايسه با تعمير كاران شهري كه در مراتب بالاتر اجتماعي قرار داشتند از خود بروز دادند. در حقيقت با هجوم مستمر انسانها از حومه به شهر پارينه‌فني بود كه اين شهر توانست به حيات خود ادامه داده و شهرهاي جديدي به‌وسيله‌ي انبوه مهاجران شكل گرفتند. در سال 1851م. از 3336000 نفر جمعيت بيست ساله و به بالاي ساكن لندن و 61 شهر ديگر انگليس و ولز، تنها 1337000 نفر در محل شهر سكناي خود متولد شده بودند.
آمار و ارقام مربوط به مرگ و مير نوزادان بسيار نامطلوب تر بود. براي مثال در شهر نيويورك نرخ مرگ و مير نوزادان در سال 1810 م. بين 120و 145 نفر در هزار در نوسان بود؛ كه در سال 1850 م. به 180 نفر در 1860 م. به 220 و در 1870 م. به 240 نفر افزايش يافت. اين پديده با انقباض سريع شرايط زندگي همراه بود: زيرا پس از 1835م. ازدحام در خانه‌هاي اجاره‌اي تازه ساز به پديده استاندارد مبدل شد. محاسبات اخير، آمار مربوط به مرگ و مير نوزادان در انگلستان طي همان دوره را تائيد مي‌كند: بدين ترتيب افزايش مرگ و مير پس از 1820م. با اندك كاهش در شهر‌ها تداوم يافت. بي‌شك مولفه‌هاي متفاوتي در اين خصوص موثر بوده‌اند؛ اما شهرهاي جديد به مثابه تجسم مجتمع كامل اجتماعي، با تاثير گذاري بر نظافت، تغذيه، شرايط كار، دستمزدها، مراقبت از كودكان و آموزش، نقش بزرگي در اين راستا را برعهده داشتند.
دل خوشي‌هاي بي دليل و غير موجهي درباره ي پيشرفت بهداشت شهري ذيل صنعتي شدن وجود داشته است. زيرا آنهائي‌كه معتقد بودند پيشرفت صنعتي در قرن نوزدهم به‌طور خودكار در تمامي عرصه‌ها تبلور يافته است از مواجهه با واقعيت‌هاي تلخ اجتناب مي‌كردند. آنها به مطالعات تطبيقي ميان شهر و روستا، ميان امور ماشيني و غير مكانيزه دست نزدند: و به‌واسطة استفاده از جداول خام مرگ و مير و نه جداول تصحيح شده بر مبناي گروههاي سني و جنسي و بي‌توجهي به توزيع چشمگير بزرگسالان در شهرها و حضور گسترده‌ي كودكان و سالمندان در حومه، به ايجاد ابهام كمك كردند. اين آمارها نرخهاي مرگ و مير شهري را بسيار مطلوبتر از تحليل واقعي آماري نشان مي‌دادند. تا كنون، اقداماتي در جهت تحليل قانع كننده از ميزان تولد‌ها و مرگ و مير، سلامت و بيماري در ارتباط با محيط صورت گرفته است. با محاسبه‌ي نامتمايز آمار و ارقام مربوط به شهر و روستا در سطح ”ملي“، آمارهاي نسبتاً فقير نواحي ”پر رونق“ صنعتي و شهري از نظر دور مانده است.
حتي امروزه نيز تحليل‌هاي گمراه كننده‌ي مشابهي صورت مي‌گيرد. ميبل بوئر[546] در همين راستا تلاش كرده است انقلاب صنعتي را ازمسؤليت مصائب شهري با انجام مطالعه‌اي در تغييرات نرخ مرگ و مير پيش از 1815م-يعني قبل از آنكه ازدحام و بهداشت نامطلوب و شهر نشيني اثرات سوء خود را آشكار ساخته باشد-مبرا سازد. شكي نيست كه پيشرفت‌هاي حاصله ]در بهداشت و...[ موجب افت كلي نرخ مرگ و مير در سراسر قرن نوزدهم شد. اما اين به معناي نفي واقعيت‌هاي غير قابل ترديد در خصوص وخيمتر شدن شرايط، در ادوار متاخر نيست.
به عوض بزرگ نمايي پيشرفتهاي ادوار اوليه‌ي انقلاب صنعتي، مي‌بايست جايگاه معتبري را براي افزايش مواد غذايي، كه رژيم غذايي را بهبود بخشيد و مقاومت در برابر بيماري‌ها را افزايش داد قايل شد. هنوز جاي دارد عنصر ديگري، يعني رواج استفاده از صابون را كه حاصل دسترسي به پيه بيشتر بود را وارد اين معادله نمود. استفاده از صابون در بهداشت فردي احتمالا از شستن نوك پستان مادران آغاز و در نهايت به نيمه‌ي مذكر جامعه تعميم يافته است. گسترش استفاده از صابون را نمي توان به آساني از جداول تجاري استخراج كرد؛ زيرا صابون در انحصار تجاري قرار داشت و كالايي تجملي به شمار مي‌رفت: صابونهاي معمولي در خانه توليد و مصرف مي‌شد. گسترش استفاده از صابون تاثير گسترده اي در كاهش نرخ مرگ و مير نوزادان در قرن نوزدهم داشت؛ همچنان‌كه كميابي صابون تا حدودي مي‌تواند مسؤل مرگ و مير اسف‌بار شهر پارينه‌فني قلمداد شود.
علامت مشخصه ي اين وضعيت گسترش فقر بهداشتي بود. فقدان نور خورشيد، نبود آب سالم، هواي آلوده، رژيم غذايي فاقد تنوع به‌قدري رواج يافت كه عامل اصلي گرسنگي مزمن بخش وسيعي از جمعيت به‌شمار مي‌رفت. به نحوي كه حتي طبقات بسيار معمولي-كه برخي مواقع به عيوب فاحش خود مباهات مي‌كردند-را نيز از پاي در آورد. هربرت اسپنسر كه حتي نسبت به مرام فايده گرائي خود نيز انساني سخت گير نبود، وادار شد اصول بهره مندي از انبساط خاطر و آرامش جسمي را به معاصرينش موعظه نمايد؛ و در مقاله‌هايش پيرامون آموزش بسيار فراتر رفته و از والدين درخواست نمود به فرزندان خود اجازه خوردن ميوه بدهند. خطا و اهمال كاري همه جاگير بود. تنها بازمانده‌هاي فرهنگ كهن، كشيشاني كه در نواحي روستايي فعاليت داشتند، اشراف زميندار و هنرمندان، داراي انگيزه‌ي كافي براي گريز از محيط پارينه‌فني-همچنان‌كه بانوان و جنتلمنهاي بوكاچيو دكامروني[547] از طاعون در فلورانس فرار كردند-را داشتند اينان با دست زدن به اين عمل پاداش خود-نه تنها ثروت كه طولاني شدن عمر را گرفتند. اگر ترديد داريد به جداول مربوط به بيمه مراجعه كنيد.


7: مقاومت در برابر توحش 
اينكه مردم توانستند تا حدودي خصائص انساني را در اين محيط كسل‌كننده و محنت زده حفظ نمايند خود يك پيروزي بود. اينكه اقشار طبقه ي كارگر توانستند خانواده هايشان را به مراتب بالاتر رهنمون شوند و كودكان خود را از فقر كامل اخلاقي و جسمي حفظ نمايد در واقع اين معنا نشانه‌اي از شخصيت و منش دلاورانه‌ي آنها بود. در سطح اخلاقي، معيارهاي شهر پارينه‌فني همچنان رفيع باقي ماند. گر چه كاتوليسيسم[548]، باپتيسم[549] و وزلي نيسم[550] كارگران را نسبت به محيط واقعي زندگي خود بي خبر، همچنين ستم پذير و راضي به وضعيت متوسط زندگي نگاه داشتند، اين مفاهيم هرگز مانع از تنزل معنوي انسان به سطح محيط پيراموني نشد.
اين امر تا حدودي ناشي از بقاياي فقر شهر معبد قديمي[551] كه امروزه در عبادت‌گاه‌هاي ساخته شده از صفحات فلزي و كليساهاي پرزرق و برق ساخته شده از آجر قرمز، به شيوه ي گوتيك پيش پا افتاده بود-با همين بخش است كه مي‌توان پاره‌اي از فرصت‌هاي باقي مانده را كه شهر را از بربريسم آشكار حفظ كرده منتسب ساخت. از تعاليم قديمي تر مسيحيت و شايد از مرام اجتماعي كه ابتدا به‌عنوان آموزه‌ي سياسي در طي انقلاب فرانسه موعظه شد و بعدها به‌عنوان مرام اقتصادي در سوسياليسم ساخته و پرداخته شد، جبران مافات امكانپذير شد. بقا، اولين اين جبران مافات و دومين آن تغيير و دگرگوني بود. در زاغه‌ها و محلات طبقه‌ي كارگر، اميد جديدي متولد شد. از اعماق پرولتاريا روياي نظم اجتماعي صلح آميز و شيوه‌ي انساني تر زندگي در مقايسه با زندگي اي كه سرمايه داري ماشيني آن‌را به وجود آورده بود به گوش مي‌رسيد.
از اين جوامع صلح آميز و غير ستيزه جو، ميراث زنده اي از صنوف يعني اتحاديه‌هاي كارگري جديد متولد شد. دور ميز مي‌فروشي ها، باشگاههاي ابتدايي كارگران، جامعه پذيري مصمّم و قاطع اي شكل گرفت. در آنجا طرحهاي اتحاد عليه كارفرمايان، تعميم حق راي، افزايش دستمزدها و كاهش ساعات كار، تنظيم شرايط عمومي صنايع و تسلط بر دولت براي اولين بار به‌طور مبهم شكل گرفت و به‌شكل نطفه‌اي آغاز شد. در برخي از ساختمانهايي كه به شكل جزئي مورد استفاده قرار مي‌گرفتند اتاق‌هاي لخت و خالي نظير نمازخانه‌هاي ديسنت[552]، مي‌توانست محل گردهمايي كساني باشد كه براي اندك امنيت اقتصادي يعني مراكز فرماندهي اتحاديه‌هاي كارگري مبارزه مي‌كردند. ديوارهاي سرد اين اتاق‌ها كه به‌وسيله‌ي شعله‌ي مايل به آبي گاز روشن مي‌شد، دسترسي به اين محل كه به‌وسيله راه پله‌هاي لغزان و سست و كوچه‌اي خاك آلود امكانپذير بود، احساس اطمينان و قدرت را برنمي انگيخت. براي آنكه مراكزي چون مايسون دو پي پل[553] در بروكسل و ديگر شهرها به‌عنوان مراكز اجتماعي به خدمت طبقه ي كارگر در آيند، دو نسل مي‌بايد سپري مي‌شد. ديگر، اعضاي اتحاديه‌ها ساختمان زيبا را با اتحاديه قوي خلط نمي‌كردند، روح و جان اين اتحاديه‌ها بر خلاف ظاهرشان مستحكم و با صلابت بود. 
بدين ترتيب، گروهي از بافندگان روچديل[554] اندك درآمد خود را براي خريد چاي خارج از نظام خرده فروشي جمع كردند و جنبش تعاوني را در جهت حذف انگيزه‌ي مقدس سود بدون ذره‌اي كمك از طبقات فرادست بنيان نهادند. اين جنبش در كمتر از يك قرن به رقيبي در قلمرو قدرت، اندازه و سرماية-همچنان‌كه اين امر به معني سبقت گرفتن بسيار فاحش در جايگاه اخلاقي نيز بود-بزرگترين شركتهاي سرمايه‌داري جهان تبديل شد: دليلي انكار ناپذير بر بيهودگي اين مجادله كه بدون فرصت‌هاي نامحدود كسب سود و جاه طلبي‌هاي نامحدود فردي، هنر و مهارت ضروري براي اداره‌ي شركتهاي بزرگ فراهم نمي‌شود. 
بافندگان روچديل: ريسندگان كتان در لانكشاير، كه علي رغم گرسنگي، هدف و آماج ضدبردگي را پيش بردند؛ اعضاي مصمم اتحاديه ها: كارگران شايسته‌ي تمامي شهرهاي پارينه‌فني جهان غرب-مثالهاي بسيار برجسته‌اي هستند كه كيفر خواست منصفانه‌ي ما عليه محيط زندگي را تا حدودي تعديل مي‌كنند. تمامي شرارت‌هاي جهان خارجي: سبوعيت، استثمار، كثافت و ركود اقتصادي هم چنان پابرجا باقي ماندند. اين پديده‌ها همواره در خصومت با زندگي آن‌را در قيد و بند قرار مي‌دهند، انرژيهاي آن‌را تلف كرده، شيريني و زرق و برق آن‌را غارت مي‌كنند. با وجود اين عيوب دهشتناك روح طبقه‌ي كارگر كه به‌شدت رنج ديده بود، از پاي در نيامد: دوباره و دوباره اين زنان و مردان شجاع شرايط را تغيير دادند و برانگيزه‌هايي مستولي بر حاكمان چيره شدند، حتي به محيط زيست ضايع كننده‌اي كه سرمايه‌داري بر آنها و اربابانشان به يكسان تحميل كرده بود، تسلط يافتند. محتملاً، حقيرترين محيط‌هاي شهري برخي مواقع دليرانه‌ترين تلاشها را به مثابه تاوان و جبران مافات برمي انگيزند. آيا اين معدنچيان نبودند كه براي يكبار ديگر رهبري اتحاديه گرائي انقلابي را به‌دست گرفتند-و با عضويت خودشان در اتحاديه‌هاي كارگري اروپا، جوامع بزرگِ هم آوا را شكل ندادند؟
در حقيقت، زاغه نشيني مزايائي براي كارگران ارائه كرد كه محلات ويلائي جديد فاقد آن بودند. در تالارهاي بزرگ كشتي‌هاي بخار اقيانوس پيما، تكبر موج مي‌زند، درحالي‌كه در قايق نجات پيچيده در طوفان خبري از آن نيست. وقتي انسانها از همه خوبيها و دستاوردهاي دنيوي محروم مي‌شوند، آنها همسايه‌هاي خود را كشف مي‌كنند: در زندگي تقليل يافته به يك قطعه نان، لازاروس[555] تقسيم ته‌مانده‌ي غذا را آسانتر از آنچه ديويس[556] با مازاد ضيافتش مي‌كند، مي‌يابد. سيركِ سرمايه‌داري ممكن است مسكن كارگران را به طويله‌ي خوك تبديل كند؛ اما نمي‌تواند تمامي ساكنانش را به خوك مبدل سازد. كارگران اروپا پس از چپانده شدن در اين محيط مشقت بار، پس از تحمل زياد، انفعال را كنار گذاشتند: آنها اولين گام‌ها را به سمت نظم نوين تعاوني، كه شهر به عنوان حافظ ميراث انساني مي‌تواند مجدداً از آن سر برون آورد، برداشتند. اين جنبش نيازمند آن بود كه آخرين تماس شديد با جهنم پارينه‌فني، در شوكي از روي استيصال، منظر تازه‌اي از بهشت را براي انسان به ارمغان آورد. در تمامي حوادثي كه اتفاق افتاد اين منظر به آرامي شكل مي‌گرفت.


8: حداقل زندگي 
از ديدگاه نظري اقتصاد سرمايه‌داري، در شهر پارينه‌فني مشكل مسكن وجود نداشت. حتي كارگران با درآمد متوسط مي‌توانستند با نرخ سودي در انطباق اكيد با درآمد شان صاحب مسكن شوند، به‌شرط آن‌كه هيچ معيار بيروني مبتني بر بهداشت و ايمني براي برهم زدن بازي آزاد نيروهاي اقتصادي وارد عمل نشود. بدين ترتيب زاغه‌نشيني حاصل كار بست معيارهاي بيروني بود و نظام سود سالار در اين امر مقصر نيست.
متاسفانه اين روش اسكان مستمراً و به شكل دائمي رضايت بخش نبود. دير يا زود، مسئله‌ي استانداردها، معادله‌ي محض عرضه و تقاضا را بر هم مي‌زند. امكان كنترل بيماري‌ها وجود ندارد: زن رختشوي يا شيرفروش مي‌توانستند حصبه را وارد محلات انحصاري شهر نمايند. خودحفاظتي صرف، نيز مستلزم آن بود كه طبقات فرادست به مسكن فقرا علاقمند شوند. به همين دليل حمله‌ي عمومي به پلشتي‌هاي مسكن از ذهن و فكر كاركنان بخشهاي بهداشت لندن و نيويورك تراوش كرد. رئيس بهداري خاطر نشان كرد كه فقر، سوء‌تغذيه و مسكن نامطلوب با جنايت و بيماري مرتبط است.
در اواسط قرن نوزدهم، مسئله ي مسكن كشف شد، اما به صورت دقيق تعريف نشد. در شهرهاي صنعتي كمبود مزمن محل زندگي براي كارگران كم درآمد محسوس بود؛ و كيفيت تسهيلات ارائه شده زير استانداردهاي حد اقل قرار داشتند. 
تلاش براي اصلاح اين وضعيت اشكال مختلفي به‌خود گرفت. بشر دوستاني نظير بازرگانان امريكائي، پيبادي[557] و پرنس آلبرت[558] انجمن‌هاي بشردوستي را در لندن به‌منظور ترفيع وضعيت مسكن فقرا تشكيل دادند و در نيمه‌ي بعدي قرن، مجموعه‌هاي تجربي به‌عنوان خانه‌هاي كارگري را برپا داشتند. در سال 1851م. در انگلستان، به ابتكار لرد شفتزبري[559] تلاشي در جهت تدوين استانداردهاي حداقل بهداشت صورت گرفت: بازسازي آبرومندانه‌ي مسكن كارگران و تامين حداقل دستمزد، آب، فضاهاي باز، زهكش فاضلاب در محلات جديد، از طريق قانون اجباري شد. مبتكريني نيز چون شاگرد و مريد راسكين،[560] آلتاويا هيل[561] تلاش مي‌كرد نشان دهد در چارچوب نظام سرمايه داري نظارت و نگهداري مناسب مناطق زاغه نشين و اصلاح و مرمت مستغلات نامطلوب به نفع مالك و مستاجر است. در اوايل سال 1851م. هلندي‌ها به كمون‌ها اجازه دادند زمين هايي را به‌منظور احداث مسكن مصادره نمايند؛ و در سال 1873م. شهر آمستردام زمين و منابعي را براي انجمني كه در جهت ساخت سكونت گاههاي بهداشتي براي كارگران تشكيل شده بود، تامين كرد. در نهايت در دهة هشتاد قرن نوزدهم، تلاش براي تامين منابع مالي با نرخهاي بهره‌ي پائين براي انجمن هائي‌كه در جهت تدارك مسكن خوب كارگري تاسيس شده بودند، شدت گرفت.
تمامي اين ابداعات تجربي واجد نوعي ارزش آموزشي بودند، آنها اثبات كردند كه مي‌شود كار بهتري انجام داد. متاسفانه، نه در آمستردام و نه در بلژيك محلات جديد ساخته نشد؛ در همان حال حكومتهاي محلي انگلستان در استفاده از قدرت خود براي اعلام بلااستفاده بودن. واحدهاي غير بهداشتي يا تخريب آنها، بسيار بي‌ميل بودند، همچنان‌كه در مورد انجمن هاي مسكن الگو[562] تبليغاتشان بهتر از توان اجرائي آنها بود.
براي مثال در انگلستان انجممن متروپل براي بهبود مسكن فقراي صنعتي[563]-عنواني كه ناگفته‌هاي بسيار دارد-در سال 1842م. تاسيس شد. به سال 1851م. انجمن احداث خانه‌هاي استيجاري مدل موفق شد جايزه اي را در نمايشگاه كريستال پالاس[564] به‌خود اختصاص داد. در مقايسه با محلاتي كه تا آن زمان براي كارگران ساخته شده بود اين واحد‌ها قصرگونه بودند. براساس معيارهاي مقبول انساني اين واحدها بي نهايت تنگ و كوچك بودند. بدتر از همه اينكه بهسازهاي به عمل آمده در زمينة امور زندگي خصوصي، بهداشت، تاسيسات، و آب هزينه ساخت را افزايش داده بود.
اصلاح طلبان از همان آغاز در اين خصوص، با واقعيت تحقق ناپذير احداث مسكن كافي در چارچوب نظام سرمايه داري هرج و مرج طلب خصوصي مواجه شدند. جيمز هول[565] از محققين معاصر امر مسكن اوج و گرهگاه مسئله ي مسكن را چنين توصيف مي‌كند.” كارگران نمي‌توانند شاهد خيابانهاي عريض و تسهيلات رفاهي مناسب در كنار خانه‌هايشان بدون پرداخت هزينه‌هاي اين امتيازات باشند، اين هزينه‌ها تعارضاتي را با اين اصلاحات در پي دارد؛ در حقيقت، تمامي پيشنهادها براي ارتقاي معيارهاي مسكن كارگري به‌واسطة الزامات قانوني يا احداث واحدهاي مناسب از طريق انجمن‌هاي بشر دوستانه]به افزايش هزينه‌ها منجر مي‌شود[. اين استدلال و تعارضات همچنان موجه مي‌نمايند.
نكته مذكور غير قابل انكار است زيرا، استاندارد‌هاي بالا به معني هزينه‌هاي بيشتر مي‌باشد. تنها دو راه براي رفع و رجوع اين هزينه‌ها وجود دارد: يكي از اين دو راه افزايش سطح دستمزد گروههاي كم درآمد و راه ديگر تامين يارانه‌ي عمومي حاصل از ماليات براي جبران تفاوت ميان آنچه خانواده‌ي كارگر مي‌تواند پرداخت كند و هزينه‌هاي بهره‌مندي از تسهيلات بهتر در محلات جديد مي‌باشد. بدين ترتيب ساخت واحدهاي دو خانواره به‌وسيلة شوراي لندن هزينه‌اي 450 پوندي داشت؛ و كرايه از سه شلينگ و نيم در هفته تا چهار شلينگ در آن زمان در توانايي پيشه‌وران ماهر كه به‌صورت منظم به كار اشتغال داشتند، بود: كه اين سطح نمي‌توانست مسئله‌ي مسكن انبوه عظيم كارگران كم‌درآمد را رفع نمايد. به‌منظور جبران اين هزينه‌ها، اصلاح طلبان-كه مي‌خواستند كاري انجام دهند-وادار شدند دامنه و گستره اصلاحات را كاهش دهند. 
از همان آغاز،‌نوشداروي معمول، و  بالاتر از همة اينها، نوشدارويي كه مجددا امروزه احيا شده است، يعني توليد انبوه و مكانيزاسيون فرايند ساخت به كار بسته شد. در طراحي ساختمانهاي لانگ بورن[566]‌ آقاي آلدرمن واترلو[567]، معمار ساختمان، نجار را به استفاده از اندازه و الگوي يكسان وادار نمود و تلاش كرد صرفه جويي را از طريق استفاده از ديوارهاي ساخته شده از سنگ مصنوعي، شامل سوخته‌ي ذغال سنگ و سيمان پورتلند دنبال نمايد. آيا اين روش كه محتملاً تعميم يافته است، صرفه جوئي‌هاي واقعي به همراه داشت؟ اما حتي در واحدهاي نسبتا ساده ي اوايل دوره ي ويكتوريائي، بدون استفاده از تسهيلات ماشيني دوره معاصر، امتيازات چنين صرفه‌جوئي‌هايي در اسكلت ساختمان به‌طور غير منتظره‌اي ناچيز بود.
نتيجه: مستغلات الگو (كه پيشتر به آنها اشاره شد) به تجديد نظر و عدول از معيارهاي اوليه ي مسكن خوب وادار شدند. فقط در مقايسه با زاغه نشيني معاصر، اين مستغلات، اندك مزايائي داشتند. در لندن پس از سال 1850م. اين مستغلات شش طبقه بودند كه در تعارض با ساختمانهاي دو و سه طبقه ي رايج در محلات قديمي ايست اند[568] يعني الگوهاي پرتراكم قرار داشتند. در ايجاد اين پادگانهاي جديد براي فقرا، اصلاح طلبان در پي حفظ مايملك خود از طريق يكسري مقررات فرا قانوني بودند: مقرراتي كه بر روي ديوار نصب مي‌شد از طريق نظارت به اجرا در مي‌آمد و مجازات اخراج نيز در پي داشت.
به‌عبارت ديگر اين مستغلات بعضي از بدترين ويژگي‌هاي مسكن سرمايه داري را با استفاده از روشهايي كه اگر در رابطه با محلات قديمي به كار بسته مي‌شد آنها را بسيار مطلوب تر از واحدهايي كه اصلاح طلبان عرضه مي‌كردند براي سكونت انسان قابل قبول مي‌نمود، پنهان ساختند. از طريق همين مديريت حسابگرانه، اين واحدها، اضافه سودي بيش از شش درصد را موجب شدند. اما با از دُور خارج شدن سودهاي كلان، تدارك امكانات و تسهيلات بهداشتي به كرايه‌هاي بالاتر منجر شد. از اين‌رو اين محلات معمولاً بوسيله اقشار اقتصادي فراتر از سطح آناني‌كه اين سكونتگاهها براي آنها طراحي شده بود، اشغال شدند. 
نتيجة رواج مستغلات الگو و مقررات اصلاحي با هدف ارتقاء معيارها، محدود كردن تلاش‌هاي قانوني، بشر دوستانه و اصلاحات اجتماعي به محيط شهري نازل بود. دوليتل[569] در كتاب ”آشغال جمع كن پيگماليون“ (Pygmalion) برنارد شاو بي بند و باري خارج از نظارت آلونك نشيني را بر نكبت محلا تجديد ترجيح مي‌داد. اين معيارهاي حداقلي در نهايت به جلب توجه سازندگان و بهره برداران از زمين به امكانناتي كه مورد چشم پوشي قرار گرفته بودند، يعني معيارهاي حداقل شرايط و تسهيلات بسيار سخاوتمنداني كه به واسطة سنتهاي رايج محلي به حيات خود ادامه مي‌دادند، منجر شد. شوماخر خاطر نشان مي‌كند كه اين فرايند در آلمان نيز اتفاق افتاد كه بي ترديد نتيجة ”رفرم مسكن“-بالاخص به تبعيت از قانون الگوي شهر نيويورك-در امريكا بود.
در اين نكته كليد درك دستاوردهاي اساسي انساني از فرهنگ جديد شهري نهفته است: اين كليد، معيار “زندگي حداقل” مي‌باشد. دوره هايي در گذشته وجود داشته است كه نشان‌دهنده‌ي درنده خويي بهيمي، دريدن يا سوزاندن مغز كساني بود كه بر عليه مقررات اخلاقي يا اعتقادات مذهبي مرتكب تخلف شده بودند. اما قرن نوزدهم با شناخت قانع كننده‌اي از اصول انسان‌گرايانه، اين سبوعيت‌هاي فاحش را به فرايند تدريجي كاملي از فرسايش و تضعيف تبديل كرد: حداقلي از آموزش؛ حداقلي از استراحت؛ حداقلي از نظافت؛ حداقلي از سرپناه: شال خاكستري تقوي سلبي بر گردن اصلاحات شهري اين‌دوره آويزان بود كه بالاترين افتخارش گسترش و تعميم شرايط حداقلي و دستاوردهاي سلبي بود.
جوهر و مخلص مفهوم زندگي حداقلي در زندان به‌دست مي‌آيد. در حقيقت مي‌توان بدون هر گونه اغراق مدعي شد كه رفرم زندان بر اصلاحات مسكن، همچنان‌كه جان هاوارد[570] بر شفتزبوري مقدم بود؛ و زندانها اغلب پيشرفتهاي سلبي به‌كار رفته براي كسب سود از شهروندان آزاد غيرجاني در كارخانه‌ها و مستغلات استيجاري را در خود مجسم مي‌كردند. كارخانه زورگوئي زندان، يعني سكوت اجباري، چرخه ي تكراري، به خط رفتن، نظارت دائمي سركارگر يا زندانبان را حفظ كرد و غالبا ديوار پرهيبت زندان نيز در اطراف كارخانه‌ها احداث مي‌شد؛ محلات جديد مسكوني با مقادير دقيقا محاسبه شده‌اي از هواي تازه و سطوح بازشوها، از مشاهده‌ي چمنزارها و گلها به‌وسيلة حياطهاي خاك آلود و معابر خاك آلوده‌تر محروم مي‌شدند. با توجه به اين كه تنها هدف از احداث آنها تنبيه و مجازات ساكنان بود نمي‌توانستند آن طور كه شايد و بايد طراحي شوند.
گسترش چشمگير شهر صنعتي به معني رشد و گسترش محيط كسل كننده‌ي زندان بود. پاداش يك انسان شريف كه در پي كار روزانه‌ي شرافتمندانه بود از مجازات عضو خاطي جامعه كه تنبيه مي‌شد متمايز نبود: در حقيقت، ”آزادي“ اولي نام ديگري براي اضطراب و ناامني ترسناك بود. زندگي حداقل: يعني سوءتغذيه در تمامي سطوح. براساس يافته‌هاي آلمستد[571]، هنگاميكه معلمان مدرسه‌اي در ناحيه ي فقير نشين نيويورك در يك روز تعطيل دانش‌آموزان مدرسه را به حومه ي شهر بردند ”كنترل و جلوگيري از جذبه‌ي باغ خصوصي انسان خيرخواهي كه آن‌را براي تفريح دانش‌آموزان در اختيار گذشته بود را غيرممكن يافتند.“ چه چيز براي آنان تعجب آور بود؟ بچه‌ها گرسنه بودند. در حقيقت، نيمي از نشانه‌هاي ضد اجتماعي شهرهاي صنعتي، داد و بيدادها، الكليسم رايج، گرايش به تجاوز، صرفا نشانه‌هاي خاص محروميت و فقر دروني نبودند: اينها عكس العملهاي كور نسبت به محيط بودند: قدمي فراتر از سرسپردگي محض به تحقير.


9: درام پارينه‌فني 
در چرخه‌ي معمولي زندگي ذغال شهر[572] از مشاغل كسل كننده كه به بخش‌هاي كوچك‌تر تقسيم شده بودند، از تلاش يكسويه و انحرافي هدايت تمامي انرژي‌هاي انساني به مجرايي منفرد، از توليد ماشيني و منافع مالي، چه آرامش و تمكيني حاصل شد؟ كارگران پس از عياشي هفتگي در ميخانه‌ها و فاحشه‌خانه‌ها، فريب خورده، شكست خورده و تهي از زندگي به كارخانه و معدن باز مي‌گشتند. چارلز ديكنز واقعيتهاي زندگي پارينه‌فني را به عبارت‌هاي ساده‌ي ”كتاب مقدماتي بچه مدرسه‌اي“ ‌تقليل داد، اما مشاهدات وي رنگ و صبغه‌اي از حقيقت ر ابا خود به همراه دارد: دامبي[573] همسرش را از دست مي‌دهد، گردگريند[574] پسر و دخترش را لو مي‌دهد، زيرا اين پيروان راسخ فايده گرايي عقلي مشرب، نياز به لذت و سرمستي خود انگيخته و تفاهم و همدلي انساني را مورد غفلت قرار دادند.
با وجود اين، يك يا دو عنصر از درام پارينه‌فني هنوز در شهر صنعتي باقي است، درام اصلي در اطراف كارخانه اتفاق مي‌افتاد: بازيگران اصلي اين درام، صاحبان صنايع و رهبران اتحاديه‌هاي كارگران بودند، كارگران گاهي به‌عنوان بازيگر و گاهي به‌عنوان گروه همسرايان منفعل در اين درام شركت مي‌كردند و در تعطيلي كارخانه‌ها و اعتصابات-اين سلاحهايي كه به مثابه ي چاقوي دولبه دست كساني را كه به آنها متوسل مي‌شدند را نيز مي‌بريد-بود كه اعتبار لخت نيروهاي طبيعي و تعديل‌هاي منفعل ]دستمزدها[ به طور ناگهاني به‌واسطة نوعي تعهد يا قرار داد روشن مي‌شد. اين درام افتضاح در صف اعتصاب يا در ورودي كارخانه به عمليات و درگيري مهلك تبديل مي‌شد: اين در حالي بود كه پشت صحنه، در قهرمانگرايي خاموش خانه‌هاي كارگري، فداكاري در سطح بالايي از شوربختي شكل مي‌گرفت. دستاوردهاي اين درام: نيم ساعت كار كمتر، چند شيلينگ اضافه در هر هفته، بازگشت به‌كارِ يك رفيق اخراج شده، رضايت دادن به گفتگو و چانه زني، پَست و در بهترين صورت ناچيز بود. اما براي كارگران اين موضوعات كوچك به معني مرگ و زندگي بود. تمامي آنچه رفت سوگنامه و مصيبت اصلي به شمار مي‌رود: بدين ترتيب حداكثر موفقيت كارگران تنها نوعي از زندگي بود كه در زندان پارينه‌فني تحقق مي‌يافت. بدون امكان اعتصاب، پلشتي، يكنواختي، گرسنگي و دلواپسي غير قابل تحمل مي‌شد: اعتصاب في نفسه امكان-و از اين‌رو ضرورت-رفاقت را فراهم مي‌ساخت كه مي‌توانست بر روند ماشيني كارخانه فائق آيد.
سياست با تبديل شهر به ناشهر[575] صنعتي، دست بالا پيدا كرد. روح وحدت مدني قديمي به‌واسطة حكومت نمايندگي و حق راي عمومي بر قلمرو امپراطوري و ملي گسترش يافت: جذبه‌ي برگ راي انسانها را به تمركز منافع سياسي بر مسائل مجرد وادار كرد، و مجالس نمايندگان تلاش كردند به‌واسطة معادله‌هاي حقوقي محض موضوعاتي را حل و فصل نمايند كه مستلزم تجارب مشخص و همكاري مهندسان، معماران، مديران و هنرمندان بود. بيشترين موفقيت در ترويج درام سياسي به مباحثي نظير جنگ و صلح مربوط مي‌شد كه وامدار دوز و كلك سياسيون بود: جنگ خوب در افغانستان يا سودان مي‌توانست يك صلح بد را نجات دهد. ]در اين خصوص[ مي‌توانيد به بايگاني مجله‌ي ”لندن نيوز مصور“[576] مراجعه كنيد. در آشفته‌ترين سالها، خبري از صحنه‌هاي اعتصاب و تظاهرات نيست: در عوض شاهد تصويرهايي از ارتش بريتانيا و مكانهاي غير معمول خواهيد بود كه آنها در آنجا به ماموريت‌ها و عمليات نظامي مشغول هستند.
براي مثال جشنهاي اجتماعي قرون وسطايي كه تا اواسط قرن هجدهم براساس نوشته‌هاي وبز[577] در شهر ليدز دوام داشت، ناپديد شد: در حدود اواسط قرن نوزدهم مراسم جشن ميدان لرد مايور[578] در لندن، چنان احمقانه و كسل كننده بود كه تمسخر آقاي پانچ[579] را برانگيخت. اما در شهرهاي بيروح صنعتي سياست‌هاي ملي به درام جنگ و ورزش تبديل شد: سخنگويان اين عرصه‌ها بازيگران اصلي و رهبران آنها بزرگترين جايزه بگيران بودند. رهبران پارلماني آنها ژنرالهاي برجسته، و رقابتهاي انتخاباتي‌شان به‌همراه سخنراني‌ها و راه پيمائي هائي هايشان زير نور مشعل، اشتياقي جنون آميز توده اي، فرصت‌هاي عمده‌اي براي تخليه عاطفي بود كه بسيار گسترده تر از گردهمائي مراسم تبليغ مذهبي بود. در حقيقت سياست در شهر صنعتي همان كاري را انجام مي‌داد كه سينما، و مسابقات فوتبال و كريكت در رژيم‌هاي متاخر. در هر يك از اين مراكز تالارهاي سياسي به بهترين نهاد مدني تبديل شدند: تالار اِكستر[580]، تالار آلبرت[581]، ماديسون اسكوار گاردن[582] و تالارهاي بي‌شمار مكانيكز[583]. سخنراني پرطنين، كاركرد دوگانه‌ي تهييج و بي‌خبري عامه از واقعيت‌ها را بر عهده داشت. در سلسله مراتب جنبش اتحاديه اي وراجي صرف سياسي به جايگاه رهبري ترفيع يافت: رهبري در دست كساني بود كه براي ارضاء خود شيفتگي بر عوام‌الناس احساساتي، عاري از اتكا به نفس و شكست خورده تسلط داشت. اين معركه‌گردانها آن شخصيتهايي را كه درك شان از زندگي عملي و مهارت مديريتي‌شان آنها را شايسته‌ي هدايت صنايع به‌نفع كارگران مي‌كرد، در سايه قرار مي‌دادند: اين سازمان‌دهندگان شايسته يا مايوس مي‌شدند و يا به اردوي سرمايه‌داري مي‌پيوستند، جائي‌كه استعدادشان به‌سرعت شناسايي مي‌شد و امكان عمل و آزادي بيشتري به‌دست مي‌آوردند. حركت از جايگاه نخبگان پرولتاريا به ديوانسالاران سياسي و تجاري، ضعفي بود كه فقط جنبش تعاوني چگونگي مقابله با آنرا مي‌شناخت.
كلام نهايي دربارة استفاده‌ي نظام‌مند از حرف‌هاي مفت و الفاظي نه وسيله‌ي لنين يا موسوليني كه بوسيله ي ويليام موريس در ”اخباري از هيچ جا“ به تحرير درآمد. موريس در ”مدينه‌ي فاضله‌اش“ تنها استفاده‌اي كه براي كاخ‌هاي قديمي پارلمان در وست مينستر در نظر گرفت انبار فضولات بود. دموكراسي اصيل نيازمند ارگانهاي مستحكمي از انجمن‌ها، استعدادها و صلاحيت‌هاي بسيار تخصصي و نه سخنگوياني كه ترفندهايشان بر احزاب سياسي حاكم سيطره دارد، مي‌باشد. حتي امروزه مي‌بايد آن ارگانها و صلاحيت‌ها به روش متقابل و موثر به يكديگر متصل شوند، جائي‌كه اصل عقلانيت انتقادي و اجماع با پذيرش مرجعيتي تلفيق خواهد شد كه علم و استعداد‌هاي كارآمد مي‌بايست در ذات امور ممزوج شوند.


10: نا شهر فاقد برنامه 
استاندارد كردن زاغه نشيني كارخانه‌اي، عمده‌ترين دستاورد شهري قرن نوزدهم بود. هرجايي كه ماشين بخار، كارخانه و راه آهن وارد شد معمولا محيط زيست فقير مي‌شد. براي تسهيل توسعه، داشتن نوع مناسبي از طرح شهري ضروري بود. متاسفانه پلان مكانيكي شهر پيش از آنكه شهرماشيني به منصه ظهور برسد، متولد شده بود.
در صورتي‌كه طرح شهر هيچ ارتباطي با فعاليت‌هاي اجتماعي و نيازهايي غير از الزامات بورس بازي املاك، بساز بفروشي و مساحي نداشته باشد، ساده‌ترين ابزار سازماندهي آن به‌لحاظ توپوگرافيكي، قطعات مستطيلي است: قطعاتي هم اندازه كه به‌وسيله‌ي خيابانها و كوچه‌هايي با عرض استاندارد از همديگر جدا مي‌شوند. اين طرح در مقايسه با قطعات غير منتظم با خطوط مرزي انحنادار، متضمن مسايل و مشكلاتي براي مهندسان نيست. يك پادو مي‌تواند مساحت لازم براي خيابان يا فروش را محاسبه كند؛ و يك منشي در امور وكالت مي‌تواند قرارداد لازم براي فروش را با گرته برداري از يك سند استاندارد تنظيم كند. با يك خط كش تي و يك گونيا، مهندسان مي‌تواند با كمترين آموزش به‌عنوان معمار يا جامعه شناس، يك مادر شهر را ”طراحي“ كند. ظرافت طراحي ماشيني نظير طرح سال 1811م نيويورك، مي‌تواند عمق حماقت اجتماعي را پنهان كند. 
طراحي چهارگوش سهم خاص امريكائي‌ها در عرصه ي برنامه‌ريزي شهري است كه به مثابه‌ي بسياري از ابداعات ”امريكائي“، ريشه در جهان قديم دارد؛ جذابيت اين طرح‌ها در شهرهاي امريكائي صرفاً به سبب تائيد اندك ديگر اقسام برنامه‌ريزي پس از قرن نوزدهم مي‌باشد. از قرن هفدهم به بعد گسترش شهرهاي قديمي، براي مثال اشتوتگات و برلين، با اضافه كردن قطعات منتظم شكل گرفت. اين گسترش ماشيني مي‌توانست تا بي‌نهايت در افقي كه هميشه عقب نشيني مي‌كند پيشروي نمايد؛ و زماني‌كه حصارها و استحكامات به‌صورت مجازي يا تخريب اجازه دادند، شهر‌ها به گسترش و رشد نامحدود آغاز كردند. واحد بنيادي شهر ديگر نه محله كه بلوك بود كه از شريانهاي حمل و نقلي شكل مي‌گرفت.
از منظر بورس‌بازان اين نوع طراحي بي عيب و نقص بود. تمامي قطعات با شكل همسان نظير سكه امكان ارزيابي و مبادله سريع را فراهم مي‌كردند. اين بلوكها حداكثر قطعات دونبش را فراهم مي‌آورد؛ و اجازه مي‌داد ”طرحهايي“ براي توسعه نامحدود در آينده بدون آينده نگري و مسئوليت آماده شود. با تقليل شهر به تجمع صرف ساختمانها، شهري كه بر مبناي خطوط چهارگوش طراحي مي‌شد قادر بود در هر جهت توسعه يابد و تنها به‌وسيله‌ي موانع طبيعي و سامانه‌ي حمل و نقل محدود مي‌شد. تمامي خيابانها معبر ترافيكي تمامي بخش‌ها به‌صورت بالقوه براي بخش تجاري بودند. در حقيقت، تشديد دائمي استفاده از زمين و افزايش متناظر در ارزش املاك و اجاره، فضيلت اصلي طراحي غير ارگانيك از ديدگاه سرمايه‌داري بود. اين ديدگاه به‌قدري در اذهان نفوذ كرده بود كه در طرحهاي منطقه‌بندي كه به‌وسيله ي طبقه‌هاي به ظاهر صلاحيت‌دار در امريكا طراحي مي‌شد چيزي حدود شانزده درصد از مساحت شهر به صنعت اختصاص مي‌يافت در حالي‌كه نياز واقعي همانگونه كه در شهر بارتلمو[584] مشاهده شد زير پنج درصد قرار داشت.
حتي از محدود ترين منظر فيزيكي، غالب طرحهاي چهار گوش شديدا ناكارآمد بودند. با عدم تمايز كافي ميان شريانهاي حمل و نقل و خيابان‌هاي مسكوني، شريانها كم عرض و خيابان‌هاي مسكوني بسيار عريض طراحي مي‌شدند. در نتيجه هزينه‌ي سنگفرشها و طولاني شدن شبكه‌ي زير ساختمانها به نواحي مسكوني تحميل مي‌شد كه به شكل ناقص در خدمت آنها قرار گرفتند.(ناخن خشكي خيابانهاي آئين نامه اي انگلستان يك استثنا بود؛ اما حتي در اينجا همانطوري‌كه آنوين[585] در مقاله‌ي ”چيزي از ازدحام حاصل نمي‌شود“ نشان مي‌دهد، هزينه‌ي به هدر رفته در احداث معابر اضافي را مي‌شد در احداث پاركهاي درون شهري و محل بازي هزينه كرد.) مهندسين شاغل در شهرداريها با بي توجهي به پستي و بلندي زمين، راه را براي قطعات پر چرب و نرم براي دلالان ”شريف“ شهرداري در تسطيح و پر كردن خيابانها گشودند. در زمينهاي شيبدار، نظير سان فرانسيسكو، طرح شطرنجي با بي توجهي به خطوط منحني تراز، هزينه‌هاي ثابتي از زمان و انرژي را بر ساكنان تحميل كردند، و بر آنها و مستاجرانشان زيان روزانه‌ي اقتصادي تحميل كردند كه قابل اندازه گيري بر مبناي هزاران تن ذغال سنگ و گالن‌ها سوخت، قطع نظر از نابودي امكانات زيباشناختي دامنه‌اي كه به شكل زيركانه‌اي قطعه بندي مي‌شد، نبود. 
گرچه نبود ميان برهاي طرح قطري باروك نقطه ي تقابلي را عليه طرح شطرنجي در برداشته است، مي‌بايست پذيرفت كه در خصوص قطعات غير قابل مصرف حاصل از طراحي خيابان‌هاي قطري در نقطة تلاقي غلو شده است. آنچه در ايجاد سردرگمي و اتلاف زمين بسيار تاثير گذار بود استفاده از طرحهاي شطرنجي در شبكه‌ي بزرگراهي بود كه به‌وسيله‌ي جاده‌هاي قديمي شكل مي‌گرفت: جهت نامنتظم اين جاده‌ها غالبا موجد الگوي درهم برهمي از خيابانها مي‌شود كه مهندسين شاغل در شهرداري از هماهنگي آن‌ها عاجز مي‌باشند: شهر بروكلين موارد زيادي در اين خصوص را شاهد بوده است. بي‌تفاوتي به خطوط منحني ميزان در اعمال طرح شطرنجي برروي زمين در افراط كاري بي نظير بود: خيابانهاي مهندسي ساز از باتلاقها عبور كردند، انبوه زباله‌ها را در برگرفتند. تپه‌هاي مواد زايد را پذيرفتند، از پرتگاهها بالا رفتند و تا اعماق سواحل پيش رفتند.
در طرحها هيچ توجهي به جهت بادهاي غالب، مكانيابي بخش‌هاي صنعتي، بهداشت، تاسيسات زيربنايي، يا ديگر عوامل حياتي در بهره گيري مناسب از يك موقعيت صورت نگرفت. از اين‌رو تمايز كاركردي ميان طرح صنعتي، تجاري، شهري و نواحي مسكوني وجود نداشت. در نقشه‌ي خيابانها تمامي اين بخشها يكسان در نظر گرفته مي‌شد. گرچه الزامات جابه جائي در آنها و همچنين عملكرد موثرشان متفاوت بود: اين بدان مفهوم است كه در واقع هيچ بخشي در تناسب با عملكرد خاص به خود طراحي نشد. در نتيجه صنعت و تجارت-تا هنگامي‌كه مقررات منطقه بندي در مراحل متاخر توسعه به‌كار گرفته شد-هر جا كه خواستند گسترش يافتند و حاصل اين روند انتظام ظاهري و فروپاشي دروني بود.
از آنجائي‌كه هدف اصلي طرح شطرنجي، بورس بازي و فروش زمين بود اين روند در مجموع در نيل به اهداف خود قرين موفقيت بود. گام نخست در توسعة شهر و محلات جديد، طراحي خيابانها بود: مرحله‌ي بعدي تقسيم بلوكها به قطعات ساختماني و فروش آنها در قطعات تفكيكي، به مالكين خصوصي با سازندگان بود. به محض آنكه بلوكها به شكل اجتناب ناپذيري به تصرف مالكان متفاوت درآمد اجراي توسعة هماهنگ اجتماعي در يك بلوك، اگر نگوئيم يك محله، غير ممكن شد. هنگامي كه زميني براي اهداف اجتماعي اختصاص مي‌يابد، خريد زمين از مالكين، بزرگترين نقطة ضعف مديريت مطلوب عمومي جلوه مي‌كند: فرايندي كه در تمامي شهرها، نه فقط به صورت تاخيرهاي كسل كننده، بلكه بصورت اشكال متفاوتي از تهديد و نفوذ سياسي تظاهر مي‌كند. (قانون اديدكس[586] كه هماهنگ سازي قطعات و توزيع متناسب ميان مالكان منفرد را بر اساس طرحي بهتر تجويز نمود تاسال 1902 حتي در آلمان نيز متداول نشده بود، و اصل بسيار متاخر مصادره‌ي مازاد ]زمين[ كه اجازه مي‌داد شهرداري زميني بيش از نيازهاي واقعي را، براي اهداف عمومي به منظور كنترل توسعة شهر تصرف نمايد با ترديد زياد بكار بسته شد.
طرح‌هاي جديد به هيچ وجه حامل عملكردهاي پايدار اجتماعي شهر نبودند. گرچه مراكز اجتماعي برخي مواقع مي‌توانستند طرح هايي كه در اوايل قرن نوزدهم در شهرهايي نظير سن سيناتي، سنت لوئيس و شيكاگو شكل گرفتند در شهرهاي جديد شكل بگيرند، به مرور زمان تب بورس بازي زمين موجب مي‌شد كه قطعات متعلق به شهرداري براي تامين هزينه‌ي خيابان كشي و آسفالت آنها به معرض فروش گذاشته شوند. هنگامي‌كه نياز به اين قطعات به‌منظور احداث ساختمان شهرداري، دادگاهها، ساختمانهاي اداري شهر، مدارس و دانشگاهها، پاركها و زمين‌هاي بازي اوج گرفت، اين قطعات مناسب و مطلوب در مالكيت خصوصي قرار داشتند و برخي مواقع مورد ساخت و ساز قرار گرفته بودند. حتي در صورتي‌كه امكان خريد اين قطعات وجود داشت، هزينه‌ي  يكپارچه سازي يا تمليك، هزينه‌ي تخريب و هزينه‌ي خريد ساختمانهاي موجود بلااستفاده مي‌توانست در مجموع به افزايش هزينه‌ها منجر شود، در حالي‌كه اندازه و شكل قطعات جديد و وضعيت خيابانهاي پيراموني نيز مي‌توانستند با كاربري‌هاي جديد از در ناسازگاري درآيند. فقط هنگامي كه قطعات خاص قبل از آنكه مورد ساخت و ساز قرار گيرند، نظير باستيه‌هاي قرون وسطا، مكانهابي و تعيين حدود شوند طرح شطرنجي امكان انطباق زيركانه‌ي اجتماعي را فراهم مي‌سازند. اين مفهوم مستلزم درجه‌اي از هماهنگي مدني است كه مهندسان مستخدم شهرداري به تنهايي قادر به اعمال آن نيستند.
بسط و گسترش جسورانه و بدون ملاحظه ي شهر پارينه‌فني باتخريب دائم فضاهاي باز همراه بود؛ و به موازات ساخت و ساز نواحي پيراموني، حومه از مركز شهر فاصله مي‌گرفت. تحتِ ساخت و ساز قرار گرفتن چشمه‌ها و رودخانه‌هاي كوچك، مجاري آب، ساخت و ساز در قطعات باير، مستلزم تخصيص زمين كافي براي كودكان در محدوده‌ي شهر بود. اما تشديد رشد به افزايش ارزش زمين منجر شد؛ به‌نحوي كه قطعاتي كه مي‌توانستند به آساني به‌عنوان زمين بازي و ورزش تخصيص يابند، حتي در صورتي‌كه براي توسعة اوليه در نظر گرفته شده بودند، به‌قدري دچار افزايش قيمت شدند كه تصرف آنها اگر نه غير ممكن، بسيار دشوار شد. شناسايي عمومي ضرورت احداث زمين‌هاي بازي تا پس از سالهاي 1870م اتفاق نيفتاد و اين جنبش تا قرن بيستم پيشرفتي نكرد. از اين‌رو خيابان پارينه‌فني ناچار شد نقش باغ پشتي شهر قرون وسطايي يا فضاي باز نظام باروكي را بگيرد. بدين ترتيب سطوح مفروش خيابانها كه عمدتا با آمد و شد وسائط نقليه انطباق داشت به پارك، گردشگاه و زمين بازي تبديل شد: پاركي ترسناك، يك گردشگاه خاك آلود و زمين بازي خطرناك.
حتي در نقاطي كه ازدحام و تراكم وجود نداشت-براي مثال در بسياري از شهرهاي ميدلند امريكا خيابانهاي عريض به‌عنوان نماد خاص پيشرفت قلمداد مي‌شدند؛ اين خيابان‌ها چنان عريض بودند كه فاقد ارتباط كاركردي با كاربري‌هاي روزگار خود يا بالقوه بودند. اينگونه طراحي ارزش برجستهي تزئيني داشت: نماد حمل و نقل بالقوه ،فرصت‌هاي تجاري و امكان تشديد كاربري‌ها بود: اين نوع طراحي بهانه‌ي ديگري را براي قيمتهاي موهوم زمين تدارك ديد كه پاره‌اي مواقع به شكل خوش بينانه‌اي به املاك مجاور تحميل مي‌شدند. سنتهاي ديرپاي نيو انگلند به بهترين وجه در تن دادن شهرهايي نظير پيتز فيلد و نيو بدفورد به صنعتي شدن، كه موجب حفظ خيابانهاي كم عرض-ده تا بيست متر-شد تبلور مي‌يابد كه بدين ترتيب بار ماليات‌هاي تحميلي بر دوش خانه‌ها و باغات را قابل تحمل تر نمود. بدين ترتيب اين شهرها امتيازاتي را كه نسل جديد شهرسازان مي‌بايست در طرح ريزي باغ روستاهاي صنعتي مدرن در پايان قرن نوزدهم مجددا كشف مي‌كردند، حفظ نمودند.
در سراسر جهان غرب طي قرن نوزدهم شهرهاي جديد بنيان گذاشته شد و شهرهاي قديمي در امتداد خطوطي كه تشريح خواهم كرد، گسترش يافتند. اولين نشانه‌ي رونق، امتداد خيابانهاي اصلي شامل جدول گذاري و شاه لوله‌هاي انتقال آب بود. گسترش اين خيابانها به‌شكل غير ضروري شهر را گسترش داد و بر هزينه سنگفرش، فاضلاب، و تامين آب افزود و اجازه داد رشد و توسعة پرهزينه‌اي به شكل واحدهاي مسكوني مجزا و پراكنده، به‌عوض توسعة منسجم شكل بگيرد و بار غير ضروري صرف ساعت‌ها وقت در جابه جايي را افزايش داد. تمامي اين تسهيلات از نظر فني بهترين، و از ديدگاه ارزش‌هاي اجتماعي بدترين به شمار مي‌آمدند. منابع مالي به شكل روزافزوني، گاه در عملياتي نابجا و عمدتا به شيوه ي نامطلوب به هدر مي‌رفت.
منافع مالي حاصله از رشد شهري شديدا در تناسب با اندازة شهر، اهميت حيات تجاري و تراكم جمعيت آن قرار داشت. آيا سرمايه داران و صاحبان صنايع كه بر شهرهاي قرن نوزدهم تسلط داشتند، رشد و توسعه را نقطه محوري موفقيت‌هاي اجتماعي نمي‌دانستند؟ هر شهر جديدي طرحي براي افزايش جمعيت خود فراهم مي‌كرد و آينده‌اش را يك متروپليس بزرگ منطقه‌اي قلمداد نمود. شهروندان تولدو و اوهايو در همان ابتداي رشد اين شهرها به لحاظ آماري موفقيت خود را مبني بر اينكه در اواخر قرن نوزدهم شهرهاي نيويورك و شيكاگو ر ادر كورس رقابت عقب خواهند گذاشت، اثبات كردند. اعتقاد و باور به رشد نامحدود همه جاگير بود. مردم براي نيل به رشد، مخاطرات را پذيرفته و تلاش مي‌كردند از طريق جذب عامدانه‌ي تجارت، صنعت و جمعيت از شهرهاي رقيب، پايه‌هاي آرزوهاي خود را گاه به‌وسيله‌ي اهداء زمين و حتي ساختمان كارخانه، بدون اينكه توليد كنندگان را به پرداخت دستمزدي در سطح بالا براي حفظ كارگران جديد وادار نمايد-به علت آنكه آن را مسئوليت عمومي مي‌دانستند-استحكام بخشند. نيويورك در حقيقت نه تنها ”آبراه اريك“ را براي تامين ارتباط مواصلاتي خود با بخش‌هاي دور از ساحل احداث كرد بلكه بعدها با تضمين نرخهاي حمل بار تقاضلي به هزينه‌ي ديگر شهرها در راستاي حفظ انحصار مسيرهاي اقيانوس و قاره‌اي عمل نمود. 
نظام قطعه بندي و خيابانهاي راست گوشه كه مي‌توانند بي نهايت در افق امتداد يابند، بيان عام خيالات و موهومات سرمايه‌داري بود. شبكه‌ي انتزاعي خياباني، با قطعاتي كه بر حسب متر مربع براي فروش و اجاره عرضه مي‌شوند به انگاره‌ي رايج و فراگير شهر تبديل شد. اميد به افزايش سريع در سود‌ها و منافع باد آورده در شهرهاي متوسط صنعتي در پائين ترين حد قرار داشت كه در مراكز بزرگ سياسي و تجاري به حداكثر هيجان و شور و شوق تب آلود نايل مي‌شد. اين طرح‌ها بسيار فراتر از منافع آشكار هواداران مكتب اصالت فايده (غير از سود)، نظام تجريدات استبدادي را از امور واقعي نيز فراتر بودند. برنامه‌ريزي پارينه‌فني واجد انتظام ماشيني دوره باروك بدون انسجام نهفته در آن، يعني محدوديت‌ها و تضييقات استبدادي بدون خبرگي زيباشناختي و محاسن بصري بود. حتي وقتي برنامه ريزي در سطح وسيع نظير تبديل حصار قديمي شهر كلن به بلوار صورت مي‌گرفت، واحدهاي مسكوني واقع در لبه‌ها به بياني سبك گرايانه، تصويري از هوس بازي مبهم زيباشناختي يعني ”فرديت“ را ارائه مي‌كردند: 
واحد نهايي در طراحي معابر راست گوشه، يعني اتم ]به مفهوم عنصر تجزيه ناپذير [ طراحي ماشيني، قطعه‌ي منفرد مربع مستطيلي است كه هر بلوك بر اساس آنها تقسيم مي‌شود. در شهرهاي بزرگ عرض اين قطعات به ندرت از دو متر تجاوز مي‌كرد؛ همچنان‌كه در بخش هايي از بالتيمور، اين مقدار فقط به چهار و نيم، و سه و هفت دهم متر بالغ مي‌شد: اما طول اين قطعات به سي الي سي و هشت متر مي‌رسيد. مادامي‌كه خانه‌هاي رديفي داراي دو اتاق عميق بودند، اين‌گونه طرح‌ريزي قابل تحمل بود؛ اما با افزايش تقاضا براي فضاي مسكوني و با توجه به خط طبيعي گسترش فضاي مسكوني كه به جهت گراني قطعه‌ي همجوار جانبي نبود بلكه به سمت عقب و تحليل حياط پشتي و در نتيجه افزايش فضاهاي غير آفتاب گير بود، غير قابل تحمل شد. ]اين روش [ به اندازه كافي براي واحدهاي مسكوني مجزا نامطلوب بود: و هنگامي كه همان نظام قطعه بندي، واحدهاي مسكوني چندخانواري يا بناهاي اداري را كوچكتر ساخت، بدتر نيز شد.
آرزوي بهره برداري حداكثري از فضا حتي هنگامي‌كه ساختمان براي استفاده‌ي خود مالك و نه براي بهره برداري صرفا مالي ساخته‌ي شد مالك را در چنبره‌ي خود گرفتار مي‌كرد؛ اين فرايند در تحقق خود به لقمه‌اي بزرگتر از دهان تبديل مي‌شد، زيرا قطعه‌اي بيش از اندازه بارگذاري شده ضرورتاً به معني سود حداكثر نبود. طرحهاي غير اقتصادي و پر دردسر با حداكثر فضاي تلف شدة راهروها و اتاقهاي تاريك با تهويه‌ي نامطلوب مشخصه‌ي واحدهاي دو خانواري، سه طبقه و مستغلات بلندمرتبه بود. . عادت به تبعيت از شكل قطعه‌ي منفرد در طراحي مسكن بر ذهن و انديشة معمار تسلط داشت: معمار توانايي طراحي آزادانه به شكل واحدهاي بسيار كامل كه براي زندگي مشترك و نه براي تقسيمات فردي، مالكيت فردي و فروش فردي ساخته شده بود را از دست داد. قطعه‌ي مربع مستطيلي منفرد تنها مولفه‌ي تعيين كننده براي معمار بود. اين نوع طراحي نيازمند نقد اجتماعي نسل حاضر، با پشتوانه‌ي تحليل تفصيلي هزينه است تا معمار را به تفكر بر حسب نور،آفتاب، فضاي باز، دور هم نشستن وادار نمايد؛ و امروزه كه معمار عميقاً در انتظام مالي محصور شده است تحصيل آزادي كامل بسيار دشوار مي‌نمايد.
مختصر اينكه، شيوه‌ي مسلط برنامه‌ريزي به مثابه طراحي عملي و كارآمد رويائي ناپسند بود. هم اينك ميليونها نفر در مناطق فلاكت زده، محروم از امكانات اجتماعي زندگي مي‌كنند و روزانه هزينه‌ي گزافي را به جهت سيطره‌ي توهم فراگير بر طراحي شهري پارينه‌فني، متحمل مي‌شوند.


11: ذغال شهر: تصويري از نزديك 
مي‌توان پذيرفت كه در آغاز دوره ي صنعتي غرب، معضل احداث شهرهاي جديد تا اندازه‌اي تقريبا لاينحل بود. محوطه و زمين‌هايي كه مي‌توانستند عمليات احداث شهرها را امكانپذير سازند موفقيت انسان‌ها را محدود مي‌ساختند. چگونه يك شهر منسجم علي رغم تلاش هزاران رقيب كه هيچ قانوني جزء منافع خود را نمي‌شناسند، شكل مي‌گيرد؟ چگونه كاركردهاي جديد ماشيني در طرح جديد تلفيق شده و به‌سرعت بسط مي‌يابند-اين در حالي است كه ماهيت تلفيق فوق بر نظارت اكيد مراجع عمومي بستگي دارد كه غالبا وجود خارجي ندارند؛ و در صورت وجود نيز هيچ مرجعيتي جزء مواردي را كه دولت مجاز شمرده و حقوق مالكيت فردي در راس آن قرار دارد اعمال نمي‌كنند. چگونه حجم عظيمي از خدمات و تسهيلات جديد براي كارگران تدارك مي‌شود كه آنان قادر به پرداخت هزينه‌ي آنها مگر سرپناههاي بسيار نازل نيستند؟ چگونه است كه طرح نامطلوب فيزيكي براي كاركردهاي اجتماعي بي‌ثمر احداث مي‌شود؟ تعجبي ندارد كه تنها نمونه‌هاي مطلوب در برنامه‌ريزي در راستاي خط و مشي‌هاي سنتي قرار دارند: برنامه‌ريزي به بهترين وجه در شهرهاي تاريخي، ذيل اصول برجاي مانده از نظام ديوانسالاري باروكي (همچنانكه در پاريس و مونيخ) در مقايسه با مراكز جديد جائيكه علي الاصول آغازي نو مي‌توانست شكل گيرد، شكوفا شد. 
شهرهايي نظير اولم[587] كه هنوز رسوبات حياتي سنن قرون وسطايي را حفظ كردند، پاره‌اي مواقع بواسطة شتاب آرام رشد و سياست جسورانه در عرصه ي مالكيت كلان زمين شهري، دورة گذار را با لطمات نسبتاً اندك از سر گذراندند. در شهرهايي نظير نورنبرگ كه صنعت شكل انفجاري بخود گرفت، نتيجه به مثابه شهرهايي كه فاقد پوسته‌ي تاريخي بودند، فضاحت بار بود. در امريكا شهرهايي كه اخيراً و تا سالهاي 1906 م (نظير شهر گاري در اينديانا) ساخته شدند هيچ نكته‌اي را در رابطه با ويژگيهاي فيزيكي به استثناي موقعيت كارخانه‌هاي صنعتي رعايت نكردند. همان قرني كه دستاوردهاي ماشيني‌اش اوج گرفت و غيب گوئي‌هاي علمي‌اش فرايندهاي اجتماعي را به امان تحولات رها كرد، خلق و خوي علمي انديشه را به ماشين واگذار كرد و ديگر قادر به پيشرفت بيشتر نشد. سيلاب انرژي كه از معادن ذغال سنگ سرچشمه گرفت به واسطة حداقل بهسازي محيط به هدر رفت: به نحوي كه روستاهاي مبتني بر انرژي حاصل از آسياب‌هاي بادي و مجموعه‌هاي صنعتي به‌لحاظ اجتماعي بسيار ابتدائي تر از روستاهاي فئودالي قرون وسطا بودند.
شهرهاي در حال ظهور، مجتمع‌هاي ذغال سنگ كه پاتريك گدس آنها را حومه شهر[588] ناميد، نه از حومه منفك شدند و نه توانستند به هسته تاريخي شهر ملحق شوند. حومه-شهر شكل انبوهي از ساختمانهاي داراي تراكم يكسان برروي صدها مايل مربع زمين گسترش يافت. در اين اجرام شهري هيچ مركز  واقعي و هيچ نهادي كه توانايي انسجام عناصر متشكله در يك هيات فعال شهري را داشته باشد مشاهده نمي‌شد. تنها فِرَق مذهبي، عناصر باقيمانده از نهادهاي اجتماعي كهن، نظير پس مانده‌هاي رودخانه‌ي بزرگ پس از طغيان برجاي مانده بودند: كويري تهي از حيات اجتماعي. اين شهرهاي جديد نه تنها از توليد هنر، علم يا فرهنگ عاجز ماندند، از وارد كردن اين مفاهيم از مراكز قديمي نيز ناتوان بودند. مازاد اقتصاد محلي بي درنگ پس از توليد به نقطه ي ديگري منتقل مي‌شد: صاحبان مستغلات و سرمايه‌داران اين مازاد را صرف تجملات يا امور نوع دوستانه نظير احداث تالار موسيقي كارنگي در نيويورك مي‌كردند كه اغلب موارد پيش از آنكه مواريث مشابهي را براي مناطقي كه اين مازاد ابتداء به ساكن از آنجا بيرون كشيده شده بود فراهم سازد شهرهاي بزرك منتفع را ساختند.
به آرامي به شهر پارينه‌فني نزديك شويد: آن‌را با چشم، گوش، بيني و پوست مورد بازبيني قرار دهيد. از چشم انسان متوسط الحال، به جهت تعارض اكيد با محيط نو ظهور دوره ي نو فني[589]، مي‌توان چيزهايي را ديد كه فقط شاعراني چون هوگو، راسكين يا موريس توانستند يكصد سال پيش آن را ادراك نمايند: واقعيتي كه نافرهيختگان اسير در روياي فايده گرايانه، يا آن را به مثابه‌ي گزافه گويي احساسي انكار كردند و يا مشتاقانه آنرا به‌عنوان نشانه ي غير قابل انكار ”ترقي“ آنرا پذيرفتند.
شب بر روي ذغال شهر گسترده شد: رنگ غالب، سياه بود. ابرهاي سياهي از دودكش كارخانه موج مي‌زد، ايستگاههاي راه آهن، شهر را اشغال و هر موجود زنده اي را لت و پار كرده و دود و ذغال نيمسوز را در همه جا مي‌گسترند. اختراع گاز مصنوعي توسط مورداك[590] براي روشنايي الزاما به گسترش دود و ذغال در شهر كمك كرد: اين اختراع كه به اواخر قرن هجده باز مي‌گردد طي نسل بعد در كارخانه‌ها، سپس در خانه‌ها، ابتدا در شهرهاي بزرگ و سپس در شهرهاي كوچك عموميت يافت؛ زيرا بدون استفاده از آن، روند كار مكررا بوسيله دود و مه قطع مي‌شد. توليد گاز روشنائي در محدوده‌ي شهرها به ويژگي جديدي تبديل شد: تانكرهاي بزرگ گاز، احجامي در مقياس يك كليساي جامع در منظر شهري استقرار يافتند. در حقيقت شبكه‌ي فلزي اين تانكرها در برابر آسمان زرد مايل به سبز، زير نور خورشيد، يكي از عناصر زيباشناختي بسيار خوشايند نظم نوين بود.
اين احجام ضرورتا زشت و زننده نبودن؛ بلكه در حقيقت با اندك دقت در فاصله گذاري آنها حتي مي‌توانستند زيبا باشند. آنچه زشت و زننده بود استقرار اين تانكرها نظير تمامي ابنيه‌هاي شهرهاي جديد بطور تصادفي در هر نقطه از شهر بود؛ نشت گاز بخش هايي از شهر را كه از آن استفاده مي‌كردند غير قابل تحمل كرده بود و تعجب آور نيست كه اين بخش‌ها غالبا در ميان مناطق فقيرنشين شهر قرار داشتند. تانكرهاي گاز، نظير برجي بر بالاي شهر، هواي آن‌را آلوده مي‌كرد و تسلط ”منافع“ قابل حصول بر نيازهاي زيستي را نمادينه مي‌ساخت. 
شب در بخشهاي سفال‌گري شهر قرن هجدهمي با استفاده از روغن جلاهاي نمكي ارزان قيمت آغاز مي‌شد؛ كه ديگر در هيچ جا در شفليد، بيرمنگام، پيتزبورگ و ليل به ‌كار گرفته نمي‌شدند. در اين محيط جديد لباس سياه فقط حفاظي ]در مقابل آلودگي ها[ بود و نشانه‌ي سوگواري به‌شمار نمي‌رفت؛ كلاه سياه سيلندري تقريبا يك طرح كاركردي بود. روغن و لكه‌هاي نرم ذغال در همه جا مي‌باريد؛ حتي آنهائي‌كه دستانشان را مي‌شستند طوقه‌اي از روغن گريس در كناره‌هاي ظرف شستشو باقي مي‌گذاردند. به اين لكه‌هاي ثابت برروي پوست و لباس مي‌بايست. ذرات آهن ناشي از سنباده كاري، كلرين مصرف نشدة كارگاههاي سودا، ابرهاي خاكستري تلخ كارخانه‌هاي سيمان و محصولات جانبي صنايع شيميائي را اضافه كنيد: اين ذرات حتي اگر در صورتي كه به جهت تماس مستقيم موجب بيماري مشخصي نمي‌شد باعث سوزش چشم، گلو و ريه مي‌شد و آهنگ و تن صدا را پائين مي‌آورد. آدمي با گذشته‌ي طولاني از توحش درمورد بوي بد ذغال كه چندان هم غير قابل تحمل نبود، دلبسته ي بوي ماندگي شده بود. بنابراين قصور عمدة اين وضعيت جايگزيني رايحه‌هاي قبلي و تحليل حساسيت انسان نسبت به ديگر رايحه‌ها بود.
تحت چنين شرايطي، آدمي براي حفظ شادابي و سرخوشي مي‌بايست حساسيت‌هاي خود را كنار گذاشته، و قبل از همه ذائقه‌ي خود را فراموش كند. از دست دادن ذائقه بر رژيم غذايي نيز موثر بود: ثروتمندان به استفاده از محصولات بسته بندي شده، و غذاهاي بيات حتي هنگامي‌كه اغذيه‌ي تازه در دسترس بود عادت كردند. زيرا آنها ديگر متوجه تفاوت اين دو نمي‌شدند. از دست دادن تمايز ذائقه به ديگر بخش‌ها نيز گسترش يافت، تميز رنگ بسيار تحليل رفت: رنگ مايه‌هاي خاكستري، رنگهاي تيره، تركيبات دلگير، بر رنگهاي روشن خالص ترجيح داده شد و پيشا رافائليستها[591] و امپرسيونيستها به جهت رنگهاي خالص كه تعليم مي‌دادند و به تصور بورژوازي ”غير طبيعي“ و ”غير هنري“ بودند، مورد نفرت واقع شدند. اگر به طور تصادفي از رنگ روشن استفاده مي‌شد صرفاً به علائم تبليغاتي تعلق داشت-رنگ متعلق به كلمن[592] خردلي و ريكبت[593] آبي بود- روزنامه‌ها به جهت آنكه مي‌بايست مستمرا تغيير يابند نشاط آور باقي ماندند. 
اين محيط جديد سياه، بي رنگ، زننده و بد بو به كاهش كارائي منجر شد و هزينه‌هاي زيادي را در شستشو، استحمام و بهداشت-يا در حد نهايي درمان پزشكي-باخود به همراه آورد. هزينه‌ي پاكسازي و نظافت كه چندان هم در شهر پارينه‌فني، اندك نبود، حداقل پس از ضرورت اين امر مورد تائيد واقع شد: فقط در اين خصوص يك قلم از اين هزينه‌ها در شهري باقيمانده از دورة پارينه‌فني يعني پيتزبورگ امروزي را در نظر بگيريد. براساس سندي مربوط به سال 1849م آلودگي بسيار سريع در اين شهر شيوع يافت. امروزه هزينه سالانه ي تنظيف پيتزبورگ بدين قرار: يك و نيم ميليون دلار براي خشكشويي اضافي، هفتصد و پنجاه هزار دلار براي نظافت عمومي اضافي، و شصت هزار دلار براي شستشوي اضافي پرده ها،كه به 2310000 دلار بالغ مي‌شود و شامل زيانهاي ناشي از فرسايش ابنيه يا هزينه‌هاي اضافي رنگرزي و هزينه‌ي روشنايي اضافي در روزهاي مه دود و زيانهاي مالي ديگر نيست، تخمين زده مي‌شود. اما هزينه ي زيان‌هاي غير قابل محاسبه‌ي بيماري‌ها، بهداشت نامطلوب و تمامي اشكال بيماريهاي روانشناختي از نوروزهاي پيش پا افتاده تا كامل چقدر برآورد مي‌شود؟ اين حقيقت كه خسارتهاي فوق به سادگي قابل ارزيابي نيستند به معني نبود آنها نيست.
بي تفاوتي نسبت به ضعف‌هاي دورة پارينه‌فني عمدتا بر بي خبري خلل‌ناپذير استوار بود. در كتاب ”تكنيك و تمدن“، عصبانيت و تعجب يكي از حاميان دو آتشه‌ي تمدن پارينه‌فني يعني ”اور“[594]را دربارة شهادت پزشكان در مقابل كميته‌ي تحقيق در كارخانه سادلر نقل كرده‌ام. پزشكان با استناد به تفحص و آزمايشاتي كه توسط دكتر ادوارد[595] در پاريس بر روي رشد نوزادان قورباغه انجام شده بود بر اين باور بودند كه نور خورشيد براي رشد آنها ضروري است و از اين نكته نظر نتيجه گرفتند-ما امروزه نيز اين نتيجه كاملاً پذيرفته است-كه نور خورشيد به همان ميزان براي رشد كودكان نيز ضرورت دارد. پاسخ متكبرانه‌ي آقاي اور اين بود كه روشنايي گاز كارخانه‌ها جانشين كافي و وافي خورشيد مي‌باشد. اين غارتگران طبيعت و يغماگران سنت‌هاي مقبول انساني كه بيش از يك نسل را بر اساس زژيم غذايي بي‌رمق و مبتني بر مصرف صِرف كالري بار آوردند چه مغرور و مبتكر بودند، اين رژيم غذايي طي بيست سال گذشته به‌واسطة يافته‌هاي جديد علمي تعديل شده است. متاسفانه، محيط پارينه‌فني ظرفيت چنداني براي پذيرش اصلاح ندارد؛ و هنوز هم ميليون‌ها انسان را در چنبره‌ي مصائبش به اسارت گرفته است. 
شهرهاي جديد در كنار پلشتي، فضيلت ]!؟[ديگري را با سربلندي اعلام كردند كه براي تمامي ذائقه‌ها زيان آور بود. اثرات مضر اين مصيبت با توجه به پيشرفتهاي فني كه چندان هم بي‌ارتباط با ابداع دوره ي نو فني، يعني تلفن نيست، در سالهاي اخير مورد شناسايي قرار گرفته است. منظور من آلودگي صوتي است. اجازه دهيد گزارشي از يك شاهد عيني از بيرمنگام اواسط قرن نوزدهم را مرور نمائيم.
”در هيچ شهري، صنايع، پر سروصدا تر ]از بيرمنگام[ نيستند. چكش‌ها بي‌وقفه بر سندان‌ها كوبيده مي‌شوند؛ صداي مستمر موتورها؛ خش خش شعله‌ها، خش خش آب، هياهوي بخار و گاهگاهي صداي خرخر و سوت، و غريو تندري از محل آزمايش سلاح‌هاي گرم، كساني كه در اين شهر زندگي مي‌كردند با هياهو به لرزش در مي‌آمدند؛ و به‌نظر مي‌رسد كه گويي سرگرمي‌شان همين آهنگ كلي را به‌خود گرفته و نظير اختراعاتشان پر سرو صدا شده است. ”بي‌تفاوتي به دنگ دنگ و جار و جنجال همه گير بود. آيا صاحبان صنايع در انگلستان مانع از آن نشدند كه جيمز وات صداي موتور پيستوني خود را كاهش دهد زيرا آنها شاهدي بر قدرت موتور مي‌طلبيدند؟
امروزه، تجارب و آزمايشات بي‌شماري اين حقيقت را اثبات كرده است كه سرو صدا مي‌تواند به تغييرات عميق روانشناختي منجر شود: موسيقي قادر است شمار باكتري‌ها در شير را پائين نگاه دارد: به نظر مي‌رسد كسالت‌هاي مشخصي نظير زخم معده، به‌وسيله ي فشار و خستگي، مثلا قرار داشتن در كنار راه آهن ]كه نسبتا مرتفعتر از اطراف است[ تشديد مي‌شود. كاهش كارايي به‌واسطه ي سر و صدا به‌وضوح اثبات شده است. متاسفانه به‌نظر مي‌رسد كه محيط پارينه‌فني به‌طور اخص براي ايجاد حد اكثر سر و صدا طراحي شده است: صداي بوق كارخانه، صداي لوكوموتيو، جرينگ جرينگ موتور بخار قديمي، خس خس و غژغژ تسمه و شافت، تلق تلق و چرخش دستگاه جولائي، ضربان پتك خود كار، نق نق و فين فين نوار نقاله، فريادهاي كارگراني كه در ميان هياهو كار و زندگي مي‌كردند-تمامي اين صداها شريك جرم تهاجم همه جانبه ذائقه و طبايع آدميان مي‌باشند. 
هنگامي كه قابليت‌هاي حومه را با شهر يا شهر قرون وسطايي را با شهر پارينه‌فني مقايسه مي‌نمايم، نبايد عنصر مهم بهداشت را فراموش كنيم. به كردهاي اخير در بخش‌هاي معين، استفاده از پاشنه‌هاي لاستيكي در كفش‌ها و تاير‌هاي لاستيكي سنگيني كيفر خواست ]عليه آرمش محيط انسان[ را كاهش نداده است. سرو صداي كاميونها، سواري‌ها در شهر‌هاي شلوغ، موقعي كه روشن مي‌شوند، تغيير دنده مي‌دهند، سرعت مي‌گيرند، نشانه ي عدم تكامل فني آنهاست. با صرف انرژي زياد در طراحي كاپوت خودروها براي ساخت موتورهاي بي صدا، شهر نوفني ديگر نبايد در زمينه ي آلودگي صوتي از سلف پارينه‌فني خود عقب مانده تر باشد.
آزمايشات اخير در مورد آلودگي صوتي در شيكاگو نشان داد كه اگر آن را تا 100-صداي آتش توپخانه-درجه بندي نمائيم كه به معني رانندگي ديوانه‌وار در زماني نسبتاً طولاني است، اين شاخص در مناطق روستايي معادل هشت تا ده درجه، حومه پانزده، بخش مسكوني شهر بيست وپنج، بخش تجاري سي و بخش صنايع سي و پنج درصد خواهد بود. اين آمار و ارقام تقريباً در يك قرن و نيم گذشته بر تمامي نقاط صادق بوده است گرچه حد بالاي آن مي‌تواند بسيار بيشتر نيز باشد. مي‌توان مدعي آن شد كه شهر پارينه‌فني هيچ تلاشي در جهت انفكاك كارخانه‌ها از مسكن كارگري به‌عمل نياورد؛ بنابراين در بسياري از شهرها سروصدا در همه جا، در طي روز و حتي شب بلا انقطاع سيطره داشت.
با در نظر گرفتن اين نواحي جديد شهري در پائين ترين حد از نظام فيزيكي، جداي از تسهيلات اجتماعي يا فرهنگي، اين نكته به سادگي آشكار مي‌شود كه در طي تاريخ هرگز چنين انبوهي از انسانها در محيطي كه وحشيانه تخريب شده است، زندگي نكرده اند. بردگان كشتي‌هاي بادباني شرق، زندانيان نگون‌بخت معادن نقره‌ي آتن، پرولتارياي نگون بخت اينسولاهاي[596]روم: همه اين اقشار از پلشتي همساني رنج مي‌برده‌اند. اما فلاكت انسان هيچ وقت به گستردگي امروز نبوده است و هرگز به مثابه يك هنجار، هنجاري اجتناب ناپذير، پذيرفته شده نبود. اين نكته هنگامي ترسناك‌تر مي‌شود كه آدمي نه فقط عدم تناسب مطلق 


IV: شهر صنعتي  ذغال شهر نظم ماشيني ]11[
]تصوير بالا[ ذغال شهر، موسوم به اسموك اور[597]، موسوم به مشينزويل[598]  موسوم به منچستر، ليدز، بيرمنگام، مرزبورگ، اسن، البرفلد، ليل، روباكس، نوارك، پيتزبورگ يا يانگ استون. اين تصوير متعلق به پرستون مي‌باشد: شهر صنايع كتان در انگلستان. واحدهاي كارخانه در مركز تصوير و تانكرهاي گاز سمت راست فضا را اشغال كرده‌اند: به‌واسطة سوخت ناقص ذغال در موتورهاي بخار و مصارف خانگي، دود چشم انداز را فراگرفته، جلوي تابش آفتاب را مي گيرد و شش‌ها را خراش مي‌دهد. رديف خانه‌هاي كارگري در زير سايه‌ي كارخانه‌ها ازدحام كرده‌اند و در فواصل دورتر به دور از هر گونه منطقه بندي و فضاي باز به استثناي ايستگاه راه آهن در فاصله‌اي دور يا خيابانهاي كم عرض با واحدهاي مسكوني كه به شكلي نامطلوب و حداقل استانداردها بدون پارك، بدون باغ و بدون زمين بازي طراحي شده‌اند. انتظام ضعيف پيش زمينه، بواسطة بي‌نظمي پس زمينه خنثي شده است. (عكس: از اوينگ گالوي ، آروفيلمز)
]تصوير سمت چپ رديف وسط[ ايستگاه راه آهن و كارخانه ي فولاد در كليولند اوهايو، كارخانه‌هاي صنعتي و راه آهن توسعه شهر پارينه‌فني، را كنترل كرده و حتي انتظام صوري طراحي شطرنجي مكرراً به‌واسطة ادعاهاي سلطه‌جويانه خدشه‌دار مي‌شد. آلودگي هوا، آلودگي صوتي و پلشتي، هميشگي و همه جاگير بود. راه آهن كه در منطقه صنايع سنگين و دور از نواحي مسكوني استقرار يافت و تا زماني‌كه ارزش زمين باعث انتقال كارخانه‌هاي آهن و شيميايي به حومه شهر شود، اين منطقه را به قلب شهر تبديل كرد. بي نظمي و فقر به‌عنوان بقاياي ديگر عصر پارينه‌فني در سراسر جهان در شهرهاي كوچك و بزرگ همچنان به حيات خود ادامه داد كه مي‌توان در اين خصوص به شهر‌هاي بستن، واشنگتن، شيكاگو، و ديترويت اشاره كرد. (عكس: از اوينگ گالوي)
]تصوير سمت راست رديف وسط[ فولاد و تسليحات: كارخانه‌ي بزرگ كروپ[599] در شهر اسبن. در پيش زمينه و نزديك كارخانه، مسكن كارگران ديده مي‌شود. اين آرايش، در تضاد با انتظام نو فني در تصوير 29 قراردارد. در حالي‌كه كارخانه‌هاي تسليحات، نظير معادن، بدترين شرايط مسكن را كه براي نمونه با كارخانه گودين در شهر گيز و كروپ در اسن شروع شد، به همراه داشتند. اين طبقه نشاندهنده ي امكان انتظام متفاوت واحد‌هاي مسكوني در عصر صنعت مي‌باشد.
]عكس پائين[ نوع ديگري از بي نظمي عصر پارينه‌فني، هينلي[600]، شهر توليد ظروف سفالي كه در قرن هجدهم پا به عرصه گذاشت و نخستين بار فن چيني‌سازي را از چيني‌ها اقتباس كرد و جايگاه توليد كنندگان و طراحان را به بالاتر از جايگاهي كه در شهر وجوود[601] داشتند ارتقا داد. وجووود يكي از پنج شهري است كه به شكل دوست داشتني توسط آرنولد بنت[602]، كه خود متولد آنجاست، در كتاب ”افسانه‌ي پيرزنان و گرسنگان خاك رس“[603] تشريح شده است. در اين شهر كوره‌هاي سفال پزي در جوار واحدهاي مسكوني قرار داشتند، گر چه تفاوتي ميان كوره‌هاي بلند، كوره‌هاي سفال پزي و كارگاههاي خانگي وجود نداشت. توليد انبوه سفال براي ظروف غذاخوري، ظروف شستشو، كاسه ي توالت، ظرف پيشاب، دستاورد اصلي عصر پارينه‌فني بود: اما نظير بسياري از دستاوردهاي كوته بينانه اش، اين ابزارها يا غالبا ناقص بودند و يا تا حدودي ناقض هدف و منظوري شدند كه در جهت رفع آن طراحي شده بودند. (عكس: از اوينگ گالوي) 


IV: شهر صنعتي                                         ]12[درام پارينه‌فني.
]تصوير سمت چپ رديف بالا[ كارخانه ي كتان منچستر: يك واحد بزرگ كه در نزديكي موتور بخار و شافت‌هاي متصل به آن شكل گرفت. در چنين كارخانه‌هايي ابداعات خاص عصر پارينه‌فني، نظير چراغ گاز براي غلبه بر نور ناكافي حتي در طي روز، و آسانسور كه يك نسل زودتر از ساختمانهاي اداري و مسكوني در صنايع به‌كار بسته شدند مشاهده مي‌شد. آقاي شينكل[604] اين كارخانه‌ها را پيام آور معماري عصر نوين مي‌دانست: اما معماري بومي بي نظير انگلستان سالهاي 1780-1830را مورد غفلت قرار داد.
]تصوير سمت راست رديف بالا[ بازار لندن: تداوم دستفروشي پر سرو صداي شهر قرون وسطي، به مثابه ي ساختمان هالاس در پاريس، اين ساختمان نيز ابداعات جديد فني، يعني ديرك‌هاي فلزي باريك، صفحات فلزي و سقف شيشه‌اي را نشان مي‌دهد. رشد و تمركز بازار مواد غذايي مكمل اجتناب ناپذير مجموعه‌هاي شهري پارينه‌فني بود: با اين‌حال چند شهر از جمله بالتيمور، سنت بازارهاي متمركز و بزرگ منطقه‌اي را حفظ نكردند. (نك:‌ Zola's Le Ventre de Paris)
]تصوير سمت چپ رديف دوم[ جشن افتتاح راه آهن در دهة چهل قرن نوزده. راه آهن گام به گام قلمرو خود را از كوهها به بنادر گسترش داد و شتاب زندگي را سرعت بخشيد و جوامع دور را بهم دوخت، بازارها را گسترش داد، و شاهراهها و مسيرهاي سريع السير را به جاي اشكال قديمي حمل و نقل توسعه داد. حجم عظيمي از بار راه آهن ذغال سنگ بوده و هست.
]تصوير سمت چپ رديف دوم[ اعتصاب اتحاديه كارگران صنعت گاز در 1880م: درام خاص عصر پارينه‌فني يعني مبارزه ميان داراها و ندارها بخاطر پول، قدرت و امنيت. بر اساس اسناد هاموندز[605] رعب و وحشت عليه طبقه ي كارگر از سوي استثمارگران به حدي بود كه در سراسر شهرهاي صنعتي انگلستان، پادگان ها-ارتش اشغالگر-به شكل آگاهانه‌اي پراكنده بودند. ساختمانهايي مشابه پادگان‌هاي انگلستان در بناهايي كه شديدا به تسهيلات دفاعي مجهز بودند پس از دهه ي هفتاد قرن نوزده در ايالات متحده شكل گرفتند.
]عكس سمت راست رديف دوم[ زاغه نشيني: جهنمي از ستم، بد بختي و نااميدي، در لندن كه توسط گوستاو دور[606] براي هفته نامه هارپر[607] ترسيم شده است. بوهاي نامطلوب، ارازل و اوباش، غذاي ناخوشايند، الكليسم، و لااباليگري كه محصولات جانبي فلاكت و زندگي در مكان‌هاي شلوغ و پرازدحام بود: جنايت و بيماري كه واكنشهاي روانشناختي و فيزيولوژيك اجتناب ناپذير به اين محيط بودند.
]تصوير پائين[ گردهمايي صلح در تالار اكستر. دل انگيزي، نور، اميدهاي پرهيزگارانه و ملالت فراگير: عدم امكان دسترسي به آموزه‌ي صلح و ترقي بر اساس مبارزه براي زندگي، رقابت كشنده‌ي اقتصادي و بقاي انسب-يعني نوع جانور خوي و غارتگر. سخنراني ]و يا دقيقتر لفاظي[ عمدتا جاي شخصي ترين نمايش تئاتري دوره ‌ ويكتوريائي گرفت: مباحث، سوالات، مسائل و موضوعاتي كه مي‌بايست دربارة آنها به گفتگو نشست و يا بحث كرد به‌شكل قطعنامه درآمدند كه به راي شركت كنندگان در جلسه گذاشته مي‌شدند: رويه‌اي كه بر بلاغت سخنراني اتكا داشت و رويه‌هاي ديگر هنري، علمي و مهندسي را با تكنيكهاي برنامه ريزي، طراحي و تجربي شان به سخره گرفت.
اين محيط ر ابراي هيات انساني، بلكه گسترش روزافزون آن‌را درك مي‌نمايد. در سال 1850م. شش شهر با جمعيتي بيش از يكصد هزار نفر در ايالات متحده و پنج شهر در آلمان وجود داشت كه اين ارقام در سال 1900م به سي و شش شهر در ايالات متحده و سي وسه شهر در آلمان افزايش يافت.


12: فروشگاه قديمي اشياء عتيقه
ما به تفصيل فرايند تجزيه و فروپاشي شهر جديد صنعتي و تجاري را دنبال كرده ايم: ما ناظر ايدئولوژي تيره و رويه‌ي نسنجيده‌ي درمثله كردن چشم‌انداز، تحليل بردن جسم]آدمي[ و خشكاندن معنويت بوده‌ايم. ما از آن‌رو چشم به زاغه نشيني و كارخانه‌ها دوخته‌ايم كه آنها آشكاراً عناصر غالب به شما مي‌رفتند و به لحاظ كمي فضاي وسيعي را اشغال كرده بودند.
بقاياي گذشته، از جمله بسياري از چيزهاي مفيد، كه مي‌توانستند فراتر از بناهايي كه جاي آنها را اشغال كردند مجددا در خدمت زندگي قرار گيرند، در تمامي شهرهاي در حال رشد قرن نوزدهم در تب و تاب تخريب، كاملا جاروب شدند. فضاهاي باز قديمي زير ساخت و ساز قرار گرفتند، و ابنيه ي قديمي بسرعت تخريب شدند: بازارهاي آراسته‌ي قرون وسطا به ميادين پر گرد و غبار، و خاموش تبديل شدند، محلات مسكوني خلوت به‌واسطة گسترش نظام‌مند و مستقيم سازي خيابانهاي قديمي به روي ترافيك گشوده شدند. يك كارخانه، بلوك جديد اداري، ايستگاه راه آهن بر زيباترين يادمانهاي گذشته ترجيح داشتند. آدمي نمي‌تواند در مواجهه با چنين جايگزيني هايي كه ياراي برابري با ابنيه‌ي قديمي را نداشتند سكوت اختيار نمايد. ساختمانهاي جديد در بسياري موارد بناهاي سردستي پرزرق و برقي بودند كه بالاجبار راه خود را در وضعيت كنوني باز كردند و اين امر نه به جهت تجسم بهتر نيازهاي حياتي دوران جديد، بلكه به‌خاطر فرصتهاي هنرستيزانه‌ي سنگدلانه براي بورس بازي بود.
اين زخم از هم گسيختگي در ديگر بخش‌هاي فرهنگ شهري نيز بوقوع پيوست كه به طور ملموس در اشكال معماري جديد نمادينه شده است. 
در حقيقت درست هنگامي كه به‌نظر مي‌رسيد آميزه و تلفيقي نو در انگلستان در راه است، جنبشي در بسط فرم شكل مي‌گرفت. بين سالهاي 1780و 1830م نظر به پافشاري و سماجت انگيزه‌هاي بومي به‌نظر مي‌رسيد كه بديل‌هاي دروغين كلاسيسم و رمانتيسم مي‌توانند كنار گذاشته شوند. خانه‌هاي طبقه‌ي متوسط كه در اين دوره ساخته شدند-و همه جاگيرشدند-مي‌توانستند با بهترين كارخانه‌هاي منچستر هماهنگي داشته و از در مصالحه درآيند. شينكل زمانيكه از منچستر ديدن كرد امكان استفاده از اين ابنيه را به مثابه سرچشمه‌ي فرمهاي جديد الهام گرفت: اگر او به ميادين و خانه‌هاي رديفي بلومزبوري به ديده‌ي مشتري مي‌نگريست مي‌توانست معادل بي برو برگرد آنها را پيدا كند. حتي طرحي كه همراه مجتمع كارخانه اي پيشنهادي رابرت آوئن[608] ارائه شد چگونگي استفاده از اين فرمهاي ساده و همگاني را در قلمروي مسكن كارگري ارائه نمود: هنوز هم طرح رابرت آوئن متين تر از طرحهاي بسيار ماهرانه‌ي احداث مسكن كه طي نسل گذشته در انگلستان شكل گرفته است، جلوه مي‌نمايد.
در تمامي اين ابتكارات، پيش بيني‌هاي اوليه از تلفيق كارآمد مصالح جديد تا روش‌هاي مدرن ساخت و سازهاي عصر حاضر، يعني نمادهاي علوم اثباتي و تلاش‌هاي جمعي و مشترك به چشم مي‌خورد. سوان[609]  اهداف اين مفاهيم را در برخي از آثارش در انگلستان و شينكل در برلين نشان دادند. اما گواه استحكام و عمق آنها همان روحي است كه به شكلي واضح در آثار طراحان و سازندگان گمنام در فرمهاي زيبا و واضح ظاهر شد. اين جهش-علي رغم آنكه واقعي بود-در كثرت گونه‌هاي معماري مرسوم: گونه‌هاي سمي نظير زاغه نشيني كثيف كارخانه‌اي، گونه‌هاي احساس برانگيز نظير كلبه‌ها و كليساهاي مربوط به تجديد حيات گوتيك، گونه هايي از نواحي خشك نظير ساختارهاي شكننده‌ي كلاسيك كه به مدارس، بانك، كاخ‌هاي دادگستري و ادارات دولتي تبديل شدند، تحليل رفت. اين جهش‌ها در اواسط قرن نوزدهم زماني كه فليپ وب[610] خانه ي سرخ را براي ويليام موريس[611] طراحي كرد محو شده بودند]در نتيجه[ وب به فرمهاي محلي اواخر قرن هفدهم كه به واسطة استفاده از الگوهاي طاق رومي ]نوك تيز[ در آجر كاري بمقدار زيادي شاخ و برگ گرفته بودند يعني خانه هايي با پنجره‌هاي نسبتا كوچك-درست در نقطه اي شروع شد كه بهترين ابنيه‌هاي بومي نسل پيش كنار گذاشته شده بودند-بازگشت. 
در آنجا صرفا انقطاع در فرم شكل نگرفت. حركت به سمت تلفيق و تركيب به شكل قابل توجهي به‌واسطة فروپاشي و اختلال زود هنگام در نمادها دچار كاستي شد. تقريبا تمامي معماران پيشگام اروپا از ورن[612] به اين طرف اين فروپاشي را نشان دادند. چه كسي گمان مي‌كرد شينكل كه طرح خوش تركيبي براي يك فروشگاه بزرگ در برلين ارائه كرده بود و كليساهاي بي‌نهايت رمانتيك گوتيكي را طراحي كرده باشد، در عين حالي كه تصاوير ساختمانهايش از راز و رمزي مهارنشدني و اندوهي رازناك اشباع شده بود. چنين شكافي ميان بنا و خيال، ميان معماري به‌عنوان گوشت و استخوان تمدن، و معماري به‌عنوان پوشش سبك گرايانه تزئيني، در حقيقت به‌وسيله‌ي معماران رنسانس به‌وجود آمده بود. اما اينان حداقل براي واقعي بودن لباس‌هاي عجيب و غريب‌شان عجالتاً داراي توجيهات متقاعدكننده‌اي بودند: آنها متون قديمي را مي‌خواندند: آنها نشانه‌ها و ايما اشاره‌هاي قديمي را تقليد مي‌كردند: آنها خودشان را ادامه دهندگان راه و روش بسيار اصيلي از زندگي، يعني زندگي يونانيان و روميان تصور مي‌كردند. بدين لحاظ، اغلب كلاسيستهاي جديد، قرون وسطائيان جديد، التقاطي ها، شياد بودند: آنها هيچ تلاشي براي كاهش فاصله ميان تجربيات و آموخته‌ها و زندگي‌شان انجام ندادند. گرچه قرون وسطاگرايان به دينداري تظاهرنموده و بازگشت به قرون وسطا را وعظ مي‌كردند، تلاشهايشان چندان جدي نبود و ساخته‌هاي آنها به‌مثابه‌ي فرم‌هاي رنسانس كه مورد تمسخر قرار مي‌دادند سترون بود.
خلاصه اينكه، احياء گوتيك ازاول تا آخر، ازهوراس والپول[613] تا پيجين[614]، از اسكات تا رالف آدامزكرام[615]، به‌صورت كارفرقه‌اي باقي ماند.حتي هنگامي‌كه اين جنبش درصدد جذب تمامي عناصرتمدن برآمد فرضياتش با اين مأموريت آشتي‌ناپذير بود: اين نهضت خوب وبد را با يك چوب مي‌راند فرقه‌هاي معماري نظير مذهب طي قرن نوزدهم تكثير شدند: به‌نحوي كه، در اواسط اين‌دوره، اميد براي فرم مشترك مبتني بر تعميم برخي گرايشات بسيارضعيف فرمهاي تاريخي به‌طور مضاعف ازدست رفت. پيشنهاد سبكسرانه‌ي راسكين بدين مفهوم كه رهايي دربازگشت به يك سبك يگانه، يعني سبك قرن سيزدهمي لمباردي نهفته است به واسطة بررسي‌هاي تاريخي خود وي از آنجائيكه اين پيشنهاد متضمن آن بود كه رمان‌هاي چارلزديكنز و ريد[616] درقالب كمدي الهي يا ترانه‌ي رولاند به رشته‌ي تحرير درآيد غير ممكن بود هر چند بررسي‌هاي وي مي‌توانست هرچيزي را اثبات نمايد.
زمان، نيازمند فرمهاي جديدي براي كاركردهاي جديدي بود كه راه خود را به زندگي باز كرده بودند، و انبوهي از انجمن ها و سازمان‌هاي جديد، نوع جديدي از آئين مدني- دركنار نگرش جديدي به جهان و احساس تازه‌اي به طبيعت- در شهر نضج يافته بود. هيچيك از اين تقاضاها نمي‌توانست در فرم‌هاي قديمي قرار گرفته يا برآورده  شوند: هيچيك از اين احساسات جديد نمي‌توانست در ستون رومي يا گنبد گوتيگ نمادينه شوند. معماران اين‌دوره با احياي نمادهاي قديمي نشانه‌هاي دوزخي اين جامعه ي جديد را حس كردند: آنها در روح ومعنا، اگر نه در ماده به آهن بازگشتند. آنها همچنان‌كه دكتر بهرانت[617] در ارتباط با پرسيوس[618] نشان داد-در طرح‌هايشان درجهت زمينه‌هاي معاصر حركت كردند. كلبه‌هاي بيزانسي، كلبه‌هاي كوهستاني سوئيس، ويلاهاي ايتاليائي و كاخ‌هاي مراكشي، چشم اندازهاي ويكتوريائي محلات ييلاقي اطراف شهرهاي امريكائي و بريتانيايي را پركردند. آلمان كه تا قبل از سال 1870م. در عزلت مانده بود، با ناشيانه‌گري احساسي تلاش نمود معماري رابه منزله‌ي تصويري ازگذشته‌ي آلمان مجددا تسخير نمايد.
در ربع سوم قرن نوزدهم فروپاشي كامل شده بود. يك خيابان به تنهايي فقط درطي يك دهه مي‌توانست نشانه‌هايي ازفرهنگهاي متفاوت و اقصا نقاط كره خاكي را كه اينك به‌واسطة تزئينات قاب-فلزي يا تهذيبهاي مبتكرانه، يا گرته برداري تصويرگونه‌ي بيروح تعديل مي‌شد درخود جاي دهد. تحت اين شرايط هرشهري به نسبت ثروت و دانش تاريخي خود به يك مغازه عتيقه فروشي تبديل مي‌شد: توده‌ي آشغالي از سبكهاي متفاوت، كه بطور كامل از فرهنگي كه بدانها مفهوم عقلاني مي‌بخشيد بيرون كشيده شده بودند.
نتيجة اين كهنه جمع كني فرهنگي چه مي‌توانست باشد؟ تنوع؟ نه، تثبيت هرج ومرج: نظمي ماشيني درنماهاي غيرمنتظره و تزئينات تقليدي به همان اندازة محقرترين خيابان‌هاي آئين نامه‌اي واحدهاي مسكوني همشكل. هر خيابان در انطباق با تغييرناپذيرترين قوانين-يعني قانون تصادف و احتمال طراحي شد. تصوير خياباني تمامي قوام و استحكام خود را از دست داد: خيابان ملغه‌اي ازسبكهاي رقيب بود كه در احداث آنها از مصالح يكسان استفاده نمي‌شد و به هدف بصري مشتركي منتهي نمي‌شد. پلان اين معابر، شطرنجي و در بلوكهاي چهارگوش بود ؛ اما اين موضوع در راستاي القاي نظم صورت نمي‌گرفت زيرا يك بناي بزرگ مي‌توانست  به‌موازات يك ساختمان قديمي كوچك ، و يك كليسا تحت الشعاع انبار همجوار قرار گيرد. طرح واقعي نما و تطور طراحي داخلي بيشتر مواقع انتظام محدود ظاهري را نفي كرد. رقابت فردگرايانه درزمينة سبك -كه به خطا نشانه‌ي شرايط كاملا متفاوت يعني فرديت مدنظر قرار گرفت-جاي خبرگي ومهارت جمعي ”در زمينه خلق“ فرم را كه مشخصه فرهنگ پويا مي‌باشد را گرفت.
در همين حين تنها سبكي كه پويائي عصر ماشين را از خود بروز داد دقيقاً از آموزش معماري كنار گذاشته شد . حتي مهندسان كه درصدد جلب موافقت هنرشناسان بودند، باشرم زدگي فرمهاي خوش تركيب خود را ذيل شاخ و برگهاي غم‌انگيز فلزي پنهان مي‌كردند. در اين وضعيت كه طرح معماري به اندازة كافي درهم ريخته بود سيمهاي تلگراف، ستونهاي تراموا، پلهاي راه‌آهن، خط آهن هوايي برروي ستون و تبليغات اغتشاش بصري راتكميل مي‌كردند.
فروپاشي فرم در داخل بناها به همان اندازة خيابان مشهود بود. در درون خانه اين فروپاشي با تزايد تزئينات زشت شبه-باروكي و تب آسايش همراهي مي‌شد. آيا مي‌توان گفت كه اين دورة سخت و خشن تمامي لذات زيباشناختي قديمي گوش و چشم را قرباني لذت آسايش حسي كرد؟ به عوض زيبائي، خصيصه‌ي جديد، يعني آسايش درخواست مي‌شد. نيمكت‌هايي كه بر روي آنها بالش‌ها رديف شده بودند هر پشت گوشتالودي را با كوسن نرمي ازموي اسب و كرك نوازش مي‌كردند: صندلي‌هاي روكش‌دار معركه و عالي يكي در كنار ديگري قرار داشتند. قرائني دال بر اين معنا وجود دارد كه طبقاتي متوسط عصر ويكتوريا، كه مي‌توانستند از تختخوابهاي گرم برخوردار باشند، هرگز عشق بازي در زير پتو و در تاريكي را ترجيح نمي‌دادند: بدين ترتيب آميزش جنسي به تماسهاي حسي صرف تقليل يافت-واژه‌ي برهنه، واژه‌اي سرزنش‌آميز در تزئينات ويكتوريائي بود. يكي از شخصيتهاي اوليه رمان‌هاي كانن دويل[619] ديوانه مي‌شود زيرا در اتاقي خالي و سفيدكاري شده قرار مي گيرد، تولستوي به‌وسيله‌ي مريدانش به‌مثابه قديس مورداحترام بود زيرا اتاق خوابش به مفهوم ويكتوريائي ”بدون اثاثيه“ بود. به محض اينكه برهنگي جسم حتي برهنگي مجسمه‌ها موجبات سرزنش زننده اي را فراهم مي‌آوردند فرم‌هاي بدون تزئين در معماري نه تنها زمخت كه زشت و هرزه  به نظر مي‌رسيدند اين تغيير در همان ابتدا حاصل شد: به جزئيات ”درودگري ـ گوتيك“ توجه نمائيد كه حتي چهره‌ي برجسته‌اي چون دانينگ[620]، به واسطه آن معماري ساده وعالي خانه‌ي روستايي اوايل قرن نوزدهم را بهبود بخشيد. بموازات آن‌كه محيط بيروني شهر پارينه‌فني سردتر و دلتنگ كننده‌تر مي‌شد، درون خانه‌ها از زيورآلات آكنده مي‌گشت: هر مترمربع از ديوار مي‌بايست با تصويري، هر چند نسخه‌اي بدل و نامطلوب، پوشانده مي‌شد: تمامي كف اتاقها مفروش مي‌شد و بدين ترتيب وظيفة خدمتكاران كه مي‌بايست  فرش‌ها را تمييز نمائيد بيشتر مي شد.
هر تاقچه‌اي مي‌بايست مملو از گلدانها، اشياء تزئيني، يادگاريها، صدفهاي دريايي، مواد معدني از كوههاي دوردست، جعبه‌هايي از صندل هندي، سيني‌هاي ليكور چيني[621] و كلوي سون[622] ژاپني مي‌شد. آويزهاي دولايه وسه لايه نور را كمرنگ تر مي‌ساخت و اجازه‌ي نفوذ كثافت و دوده‌ي كمتري از خيابان را مي‌داد، اما خود كثيف‌تر مي‌شد: روي ميزي‌ها با منگوله‌ها و سوزن دوزيها پوشانده مي‌شد، وقطعات تزئيني از پارچه بر روي آنها قرار مي‌گرفت و لايه‌ي ديگري از تزئين را شكل مي‌داد. گلهاي مومي درجعبه‌هاي شيشه‌اي ، يا يك ساعت از جنس طلا، گلهاي خشك شده درشومينه در فصل تابستان كه در حلقه گلي بر گرد سر پرتره‌ي عضو متوفي خانواده جاودانه شده‌اند-گرد و غبار، چيزهاي خشك شده، كارهاي ذوقي، زيورآلات و خلاصه آثار هنري از هر آنچه كه دلت بخواهد ]فضا را به تصرف خود درآورده بودند[. 
بدين ترتيب تزئينات داخلي مسكن طبقه‌ي متوسط به‌مثابه‌ي منظر شهري به فروشگاه عتيقه فروشي مبدل شد؛ گرچه تا سالهاي هشتاد قرن نوزدهم هواداران دورة ويكتوريائي غالبا ازتاريخگرائي اجتناب مي‌كردند و اثاثيه‌ي خود را به اشكالي كه زشتي باورنكردني‌شان محصول تصوري وقاد، هر چند مخوف بود مي‌ساختند ازآن سالها به بعد تب تجديد حيات گردآوري اشياء عتيقه آن را كامل كرد. خانه‌هاي كارگري، كه تمامي اين زيورآلات را با بودجه‌ي اندك خود تقليد مي‌كردند، فقط اندكي از مزبله بهتربود. بدين ترتيب جداي از اينكه اتاق تا چه حد مي‌توانست حقير باشد، مي‌بايست از اين زيورآلات خالي مي‌شد من در بلومزبوري درخانه‌ي استيجاري زندگي مي‌كردم كه تمامي گلدانهاي روي طاقچه‌ي بخاري شكسته بودند، و بدين ترتيب آنها ارزش زيباشناختي‌شان، يعني گل بودن را از دست داده بودند. به نظر نمي‌آيد آئين و كيش بي نظمي وآشفتگي درهيچ جائي به اندازة تزئين پيش رفته باشد. اين آئين برتمامي دوره‌اي كه ازسال 1830م. شروع شد تسلط داشت؛ بدترين هجوم اين آئين به‌وسيله‌ي تحسين چيزهاي بسيار زشتي كه در نمايشگاه برزگ 1851م. لندن و1876م. فيلادلفيا ارائه شد، مشخص مي‌شود، و تا سالهاي هشتاد قرن نوزدهم يعني زماني كه جنبش زيباشناسي به رهبري ويستلر[623] و ويليام موريس و همكارانشان شكل گرفت، انتقادي را به خود نديدند. را حتي با چيزهاي زائد زشت، هنر نابجا، محصولاتي كه كاربردي نداشتند و پلشتي تزئيني همراهي مي‌شد.
با شكسته شدن فرم، بي شكلي به‌لحاظ نظري نظام‌مند شد: اين‌دوره قابليت و فضيلت ضرورت را خلق كرد. زيرا روح رمانتيسم، همانطوري‌كه در خرابه‌هاي قرن هيجدهمي و چشم اندازهاي بي‌پيرايه، يا در جاردين انگليز ]باغ انگليسي[ قرن نوزدهم؛ اساساً انكار اهميت فرم، بسيار بيش از اين توجيه فرايند فروپاشي بود. با عقب نشيني از نظارت منظم جمعي، بر ”امور“ طبيعي، نامنظم و نامحدود بيش از اندازه تأكيد شد-و اين نكته در تاقچه‌ي نسيان قرار گرفت كه طبيعت بكر نمي‌تواند در حاشيه محيط پارينه‌فني سرانجام بدون توسل به نظارت جسورانه جامعه برزمين وكاربري آن به حيات خود ادامه دهد. براي آنكه طبيعت، دست نخورده و تخريب نشده باقي بماند آدمي مي‌بايست به‌طورجمعي ابزار مناسب بهره گيري را تعيين نموده و از گشودن باب مالكيت رقابتي به‌خاطر تأمين منافع عامه خودداري نمايد.
سر ويدال پرايس[624] يكي از هواداران عمدة طراحي رمانتيك مي‌نويسد”زيبائي تا كنون خود به تنهايي هدف بوده است“ زيبائي در انديشه و ذهن رمانتيك، به معني نظم و هدف مشخص فايده‌گرايانه بود: برنامه‌ريزان متاخر ذهن خود را در مسير ديگري قرار دادند و تلاش كردند كه مقوله‌هاي زمخت، نامنتظره، تباهي، سازمان زدايي شده و تكه تكه شده راحفظ-و درصورت ضرورت اشاعه-دهند. آنها درختان بدشكل رابه درختان خوش تركيب چشم‌اندازهاي صخره‌اي را به مرداب‌هاي زنده و داراي گياهان پرپشت، مخروطيان بسيار ظريف را به درختان گرد متقارن نظير شاه بلوط هندي واَفرا ترجيح دادند. آنچه آنها درپي آن بودند نه چشم اندازي داراي قابليت زندگي بلكه چشم‌اندازي خوش منظره و تماشايي بود. قصد و نيتي كه آنها نسبت به طبيعت آشكار كردند تا حدودي ريشه در مفهوم موردنظر آنها در معماري يعني صومعه‌هاي ساختگي وخرابه‌هاي جديد ]مامفورد در اينجا به طعنه متوسل مي‌شود[ نظير قلعه‌ي سست پيشلزبرگ[625] نزديك پتسدام[626] كه به سبك انگليسي ساخته شد، داشت.
به‌عبارتي، پرستش تاريخ ملي چيزهايي را به رسميت شناخت كه معماران كلاسيك با فرمهاي ايستاي‌شان به چشم پوشي ازآنها-خصيصه‌ي پويائي زمان و تأثير ماندگاري بر فرم-تمايل داشتند. اما متأسفانه رمانتيك ها علاقمندي خود را بر فرايند گذشته‌ي در چرخه‌ي رشد-مرحله‌ي زوال و مرگ-متمركز كردند. آنها مي‌بايست بدوياني باشند كه بر فرض با نوزاد زنده شروع كرده‌اند: اما در حقيقت آنها منحطاني بودند كه با جسد شروع كردند.
عاقبت الامرآئين و كيش را توسل به امور نامتعارف شكل مبدل بازار آزاد-كاربست عمده فروشي در مواجهه با محيط-بود. مفاهيمي چون تصادفي، پيش‌بيني نشده ونامعقول به ارزش‌هاي جديد تبديل شد. هرآنچه به الگوي منتظم تقليل نمي‌يافت، هرآنچه نظارت جمعي انسان را نفي مي‌كرد و سازماندهي انسان را به چالش مي‌طلبيد و از سنجش انساني تن مي‌زده مورد ستايش واقع مي‌شد.
اين آئين و كيش همان طوري كه ازواژه‌ي ”منظرگرايي“ برمي آيد، ريشه در نقاشي منظر قرن هفدهم داشت، به نتيجه منطقي در نقاشي‌هاي ترنر[627]، كه معاصر وات، بنتهام[628] و استفنسون[629] بود، رهنمون شد. از آنجائيكه ترنر، اعتقاد و باور به بي‌شكلي را به شكلي نمادي به وضعيت نهايي‌اش سوق داد؛ تمامي واقعيتهاي حلب زمين، ساختمان، درختان، انسان در مضامين فوق‌العاده فضايي به باد و هوا مبدل شد. محيط جديد صنعتي زير چادر سنگيني از دود، همان گونه كه بود به شكل روحي بدون جسم درآمد.
ترنر اين حقيقت را به چنگ آورد و آنرا خلاقانه به كار گرفت. معمار پشت پرده‌ي مضامين فضايي ناپديد شد: قلعه‌اي بر روي يك دماغه كه به لكه‌اي نامشخص و دوست داشتني تبديل شد و همين طور يك كارخانه يا پل خط آهن دركنار رودخانه اي كثيف. تأثير عام اين جريان، كم اهميت و ناچيز نشان دادن تلاش و كوشش جدي انسان در بيان منتظم امور بود. از اين نقطه نظر براي موفق بودن ، ساختمانها مي‌بايست به خرابه مبدل شوند و پلانهاي منتظم ناكارآمد از آب درآيند.
به همين دليل رومانتيسم به‌خاطر تمايل همه جانبه‌اش به ستايش نظم سازماني قرون وسطايي، ضداجتماعي وضدمعماري بود. بي‌قاعدگي تنها قاعده‌اي است كه رمانتيسم به رسميت شناخت و طبيعت وحش تنها مأمن متناسب آن بود.
بي‌شك نياز به بيان جديدي از حالات روحي در مواجهه با زندگي يكنواخت و ايستا ضروري بود. اما كاربست اين معنا و تمايل در رابطه با ساختمانهاي شهري، شهر را به جنگل ماشيني مبدل كرد كه در حقيقت معادل شهري پارك چشم انداز به‌شمار مي‌رفت كه اساساً در نوشته‌هاي رپتن[630]، گيلپين[631]، پرايس، دانينگ، گرچه اين رمانتيستها براي به‌رسميت شناختن دستاوردهاي شوم شهري خود تاحدودي آماده شده بودند-بسط يافت. غيرمنتظره، غيرمنتظم  و تكه تكه شده، به اندازه‌اي در شهرهاي قرن نوزدهم، قديمي يا معاصر شايع يود كه همان دقت و بهم پيوستگي انتظام ماشيني را كه مي‌بايست به شكلي معقول ظهور آن‌ها را در تمدن جديد انتظار كشيد، از دست رفت شهرهاي جديد به مثابه‌ي تبلور فرهنگ ماشيني يا بعنوان محيطي كه عاملانه براي توليد ماشينس طراحي شده بودند معيوب و ناكارآمد بودند. بخش عمدة معماري ”نو“ در بيست سال گذشته ، با ستايش يك‌جانبه از كارخانه به مثابه استاندارد فرم را مي‌بايست به‌عنوان تلاشي بي‌نهايت بي‌موقع درساختن شهر فايده گرا مدنظر قرار داد:


13: پيروزي آهن 
به‌هرحال بخشي ازساختمان سازي به‌طور تصادفي چيزي فراتر از بي‌نظمي غيرمتعارف يا پلشتي استاندارد شدة محض را از خود بروز داد كه بر استفاده از آهن متكي بود. در اينجا و نه جاهاي ديگر، عصر پارينه‌فني بي‌نظير بود؛ و در همين اينجا بود كه نخستين رهيافت در خصوص فرم منسجم، در طراحي و ساخت بناهاي بزرگ آهني پديد آمد.
هواداران اصل سودمندي هنگامي كه درخصوص فرم مصنوعات جديد صنعتي مي‌انديشيدند لاجرم، تبديل آهن به مصالح طبيعي يا مصالح طبيعي به آهن را نيز مورد غور و تفحص قرار دادند. محرك اوليه براي اين تغيير و تبدل احمقانه بود: شبيه سازي رگه‌هاي چوب خوب طبيعي در چوب‌ها و فلزات بي‌ارزش دستاورد خاص تزئينات پيش پا افتاده‌ي رومانتيك، نظير تبديل نوعي گچ يا ”سيمان” به مرمر در دورة باروك بود: شينكل اين انحراف و نابهنجاري را با خود از انگلستان به آلمان برد. اما محرك ديگر با در نظر گرفتن الزامات زندگي جديد و توانمندي‌هاي جديد ماشين به اندازة كافي مطلوب بود. رابرت دال آوئن دربحث از معماري مؤسسه ي اسميتسوني[632] جديد،  پيش بيني كرد زماني خواهد رسيد كه آهن به‌صورت گسترده در تمامي انواع ساختمان‌ها به‌كارگرفته خواهد شد. مدتها قبل فاستوس ورانتيوس[633] در قرن شانزدهم پيشنهاد كرده بود كه از آهن  در تمامي ديوارها و سقف ابنيه بزرگ، نظير كليسا استفاده شود.
در نهايت اين پيش بيني‌ها و اميدها برآورده شدند. در اواخر قرن هيجدهم اولين پل فلزي درجهان غرب-چين مدتها قبل از آهن استفاده كرده بود-بر روي سورن[634] ساخته شد. و در همان اوايل قرن بيستم از آهن به‌عنوان چارچوب سقف در بازارهاي مركزي پاريس استفاده شد؛ زيرا كيفيت مطلوب آهن درفاصله‌گذاري، قدرت آن دربرش‌هاي مقطعي زير فشار و كشش ، جايگاه خاصي را در احداث ساختمانها به آن بخشيد. اولين قدم تعيين كننده در كاربرد آهن در ساختمان در اواخر قرن هيجدهم در انگلستان، احداث گلخانه‌هاي آهن و شيشه‌اي، به منصه‌ي ظهور رسيد. اين گرمخانه‌ها ابداع عصر نو فني بودند: آلبرتوس مگنوس[635] كه درقرن سيزدهم شهرتي به‌عنوان جادوگر بهم زده بود، گلهايي را به بازديدكنندگان نشان داد كه در اواسط زمستان كه احتمالاً در گلخانه‌ي شيشه‌اي پرورش يافته بودند-اين گلخانه‌ها به‌عنوان بخش‌هايي از واحدهاي مسكوني يا بخش اصلي يك باغ، در خانه‌هاي بزرگ ييلاقي فرانسه و انگلستان متداول شد.
اين تلاش در نهايت در طراحي كريستال پالاس-نمادگرايي كه ازهمه لحاظ متناسب است-در لندن به‌وسيلة جوزف پاكستون[636] كه به شهرت درساخت گرمخانه‌ها دست يافته بود، تبلور يافت. كريستال پالاس بزرگ درهايد پارك نمايشگاه صنعتي سال 1851م. را در خود جاي داد كه اولين نمايشگاه در مقياس بين المللي بود. كريستال پالاس به‌عنوان شاهكار فني و كاربست خلاق طراحي مدرن با مصالح جديد احتمالاً كمك مؤثري در فنون احداث ساختمان پس از رواج تاق رومي وپشتبند يا شمع معلق بوده است. اسكلت نسبتاً سبك آهني جايگزين فرمهاي سنگين و حجيم بنايي شد، مضافاً احجام صلب و ديوارهاي باربر قديمي جاي خود را به فضاهاي بازي دادند كه با ورق‌هاي شيشه‌اي محصور مي‌شدند. آنچه بزرگ و جادار بود. صرفاً با قراردادن خطوط ساخت ميان چشم و چشم‌انداز يا آسمان از بيرون بزرگ وجادارتر شد.
در كليساهاي جامع قرن سيزده، عمارت‌هاي مجلل و منازل شهري قرن شانزدهم، درمسكن اوايل قرن نوزدهم انگلستان، انسانها از همچو سطوح وسيع شيشه‌اي نهراسيده بودند. حال آنها در برابر امكاناتي كه دستاوردهاي ماشيني پيش رويشان گشوده بود خود را جمع وجور ”ترسيده“ كرده بودند. هنگاميكه زمان آن فرا رسيد اخترا شجاعانه‌ي پاكستون به ديگر ساختمانهاي شهري سرايت نمايد، نتيجه اجتناب و كناره‌جويي بود. جيمز باكينگهام از پركارترين نويسندگان مدينه فاضله‌ي ويكتوريائي، شهري را به تصوير كشيده بود كه كوچه‌هايش به‌وسيله تاقهاي آهن شيشه‌اي مسقف شده بود: اين تاقگان را مي‌شد اينجا و آنجا به‌عنوان بخش اِلحاقي به ميادين خريد از ناپل تا وست مينستر احداث كرد. اما هيچگونه تشابه و توافق واقعي ميان اين فرم معماري خلاق ومحيط جديد به چشم نمي‌خورد. 
آيا نيازي به تأكيد برعلل ]اين ناهماهنگي[ وجود دارد؟ شيشه به مثابه ماده‌اي همه فن حريف نيازمند هوايي پاك و تمييز بود. سطح صيقلي آن جاذب دود و كثافت نبود اما امكان انباشت آنها را فراهم مي‌كرد و بدين ترتيب كيفيت مطلوب خود را از دست مي‌داد. شيشه مي‌توانست به بهترين وجه درشهرهاي عصر نو فني آلمان كه در اطراف آبراهه‌ها با مقدار زيادي آب وآلودگي كمتر قرار داشتند، به كار رود: اما در شهر پارينه‌فني در تعارض آشكار با بقيه محيط قرار داشت: در هر حال هزينه ارزان اوليه به واسطة هزينه‌ي ‌ زياد نظافت خنثي مي‌شد.
حتي درخشانترين فروشگاههاي بزرگ آهن وشيشه ، نظير فروشگاه بن‌مارشه در پاريس به‌سرعت غرق كثافت ودوده مي‌شد.
طرفه اينكه عدم بصيرت عصر ويكتوريا در مواجهه با محيط قابل مشاهده ، ناتواني خود را به عميقترين وجه در استفاده از شيشه نشان داد. زيرا تنها ساختمان كه شيوه‌ي پاكستون به‌طور گسترده در آن به‌كار گرفته شد كثيف‌ترين بخش شهري، يعني ايستگاه راه آهن ،آخرين جايي كه شيشه مي‌توانست بطور سودمند در آنجا به‌كار گرفته شود بود. بسياري از آشيانه‌هاي قطار در ايستگاههاي جديد پوسته‌هاي عظيم شيشه و آهن بود. اين بناها از ايستگاه سنت پانكراس در لندن كه درسال 1866م. ميلادي ساخته شد تا ايستگاههاي بسيار متأخر فرانكفورت يا هامبورگ به‌طور مجرد بسيار زيبا بودند-بالاخص بناهائي كه پس از تالار بزرگ ماشين در نمايشگاه سال 1889م. پاريس ساخته شدند به راه حل كامل مهندسي ومعماري در زمينة فاصله‌گذاري دست يافتند. 
اما تأثير واقعي پوسته‌هاي شيشه‌اي ممانعت از انتشار دود و بوي بد لوكوموتيوها در هواي اطراف بود: از اينرو آنها موجبات تمركز بيش از اندازة گاز و گرد و غبار فراهم ساختند كه به تازه واردين خوش آمد مي‌گفت و باعث ترك سريع ايستگاه از سوي مستقبلين مي‌شد. مضافا اينكه پوشش شيشه‌اي تقريبا نظير آهن و آجر در مقابل اشعه‌ي خورشيد مات و كدر مي‌شد خلاصه اينكه استفاده بد از شيشه، بسيار مضحك بود. تعجبي نداردكه اين روش جديددرساخت وسازمي بايست منتظربهينه سازي دستاوردهاي فني عصر نو فني يعني برق، تقطير ذغال سنگ و شهرهاي بدون دود مي‌ماند.
ارزان شدن فولاد با استفاده ازروش بسمر[637]، تأثير مستقيمي بر معماري برجاي نگذاشت فرم ”معماري“ به آرامي در دهة هشتاد ”قرن نوزدهم“ بالاخص در دست معماران برجسته‌اي كه برصحنه ي شيكاگو تسلط داشتند، يكپارچه شد. معماران امريكايي در نتيجة رقابت بر سر بخش‌هاي مركزي در شهرهاي امريكائي-رقابتي كه در وهله‌ي نخست به‌واسطة ناكافي بودن سامانه‌هاي حمل و نقل زميني و نبود امكان ارتباط فوري لفظي درفاصله‌ي دور- كه از كنترل ارتفاع ساختماني دنياي قديم و مقررات شهرداري‌ها رها شده بودند، از سال1860م. به بعد بنا بر درخواست مالكين زمين مجبور شدند ارتفاع ساختمان بنايي را افزايش دهند. براي بالاتر رفتن، ديوار تكيه گاه مي‌بايد به‌شكل غيرعادي در پايه ضخيمتر شود كه باعث كاهش فضاي قابل اجاره مي‌شد. مصالح جديد وشيوه‌ي جديد ساخت و ساز راه حل موردنياز براي مواجهه با اين معضل بود.
در دهة چهل قرن نوزدهم يك مهندس نيويوركي به‌نام جيمز بوگارد[638] از عناصر فلزي به‌عنوان ستون تكيه‌گاه استفاده كرد و به‌مقدار زيادي نماي ابنيه‌ي تجاري را وضوح بخشيد. همزمان آهن در تيرهاي افقي نيز به‌كار بسته شد؛ و از آنجائي‌كه آهن زير حرارت قدرت خودرا از دست مي‌داد، عناصر فلزي به‌وسيله‌ي مصالح ضد-آتش محاط شدند. زمانيكه قسمتهاي مختلف به يكديگر وصل مي‌شدند همچنان‌كه ابتدا به‌طور نظري به‌وسيله‌ي لروي بوفينگتون[639] و عملا براي نخستين بار به‌وسيلة ميجرجني[640] در شيكاگو در ساختمان بيمة هوم[641] (1885م. )  و به‌طور كامل در ليتربيلدينگ[642] (1889م.) به‌كار رفت و نوع جديدي از ساختمان يعني قفسه‌ي آهني و ديوار حائل پديدارشد. اين يافته‌ها، اسكلت‌هاي محلي و ابنيه‌ي تخته كوبي شدة خانه‌هاي روستايي قديمي امريكا را به فرم‌هاي عظيم پارينه‌فني تبديل كردند. ديوار بيروني به حد و كرانه‌ي صرف فضاي دروني ، نظير كريستال پالاس تبديل شد و ساختمان به جاي آنكه يك پوسته باشد، اساساً به اسكلت-اسكلتي با ارگانها و اعضاي داخلي براي متعادل كردن حرارت و سيركولاسيون ، با يك پوسته‌ي سخت بيروني-تبديل شد.
اين ابداع به‌مقدار زيادي ساخت ابنيه‌هاي پيچيده را تسهيل كرد؛ و استعدادهاي برجسته‌ي معماري زمان، نظير لوئيس سوليوان[643]، به‌سرعت از آن بهره گرفتند و بسط منطقي آنرا تشديد كردند. متأسفانه، بمثابه بسياري از ابداعات ژانومي[644]، ويژگي ضداجتماعي اين شيوه‌ي جديد مورد استفاده قرارگرفت. اين سيستم ساخت و ساز براي تحصيل حداكثر كرايه از قطعه زمين از طريق ازدحام بر روي آن و اسكان يك هزار نفر بر قطعه‌اي كه پيش از اين ميزبان يكصد نفر بود، مورد بهره‌برداري قرارگرفت. نتيجه اين روند، تشديد بورس بازي زمين، ازدحام، افزايش گره‌هاي ترافيكي-غالباً فقدان نور روزانه و فضاي مطلوب كار در ابنيه جديد-همچنين تمايل دائمي به افزايش ارزش زمين و ساختمان نقدينه سازي مجدد ارزش‌هاي اوليه بر مبناي تراكم احتمالي، و توسل به ترقي ارزش زمين و ساختمان به‌عنوان بهانه‌اي براي افزايش تراكم بود. در نهايت فرم شهري به‌مثابه‌ي برجي سر به فلك كشيده درخواست‌هاي واقعي زنان و مردان را تحت الشعاع ملاحضات مالي قرار داد.
از نقطه نظر صرف زيباشناختي، اولين آسمانخراش شيكاگو نوعي پيروزي به شمار مي‌رفت، كه به‌وسيله طراحي‌هاي متأخر عقب رانده  نشده‌اند: آنها را مي‌بايست در كنار اولين كارخانه‌هاي پنبه‌ريسي منچستر، كريستال پالاس، پل بروكلين و ابنيه‌ي معاصرش يعني برج ايفل قرار داد. اين بناها تظاهر و بيان قدرت و نظم بودند كه ذاتي مجتمع جديد ماشيني به شمار مي‌آيند. آنها بناهايي بودند كه به شكل هدفمند براي كمك به سازمان توليد ماشيني عرضه‌ي كالاها در ساختمانهايي با تهويه خوب، انتقال ترافيك از روي رودخانه‌هاي عريض و به‌عنوان نشانه‌اي از دستاوردهاي فن شناختي، يعني ابزار منطقي در جهت غايات منطقي طراحي شده بودند كه تأثير اندكي بر مابقي محيط داشتند. در عصر فايده گرايي، ماشيني شدن واقعي يك استثنا باقي ماند؛ مصالحه‌هاي خام در فرم كه هنوز ماشيني نبودند، ماشيني شدن عاطفي و خيال برانگيز، ماشيني شدن ناكامل به سيطره‌ي خود تداوم بخشيدند.
با اين‌حال تمامي اين فرم‌ها مفهومي مقدماتي، مفهومي كه مي‌بايست به‌مقدار بيشتري با شروع عصر نو فني در صنعت تعميق شود، داشتند. كريستال پالاس راه را براي مصالح مصنوعي وسطوح تميز و خوش ساخت باز كرد كه در معماري شهري عصر نو فني مورد استفاده قرار گرفت: برج ايفل راه را براي ديرك‌هاي برق و برجهاي فرستنده‌هاي راديويي باز كرد: آسمانخراش‌ها به‌واسطة سازمان تجربي‌شان، نوع جديدي از ساختمان را با فضاي داخلي منعطف، قابل تنظيم از نسلي به نسلي ديگر در رابطه با تقاضاهاي جديد امكانپذير ساختند. مردم از بالاي برجهاي فولادي كه تقريبا از همان ارتفاع برج ايفل برخوردار بودند-هم چنان كه از بالاي چرخ و فلك و سرسره‌هاي پارك‌هاي تفريحي-در فرود هواپيما، اوج گرفتن و شيرجه در فضا از زاويه‌ي ديد جديدي اطلاع يافتند. در چارچوب طرح مشترك صنعتي، نظم جديد و يك فرم متناسب به آرامي و در نهايت در هم ادغام مي‌شدند.


14: دور از ازدحام ديوانه كننده
آنهائي‌كه تمدن پارينه-فني را ارزش گذاري كردند به تحقير حومه تمايل داشتند؛ در حالي‌كه آنهائي‌كه نسبت به اصوات و مناظر روستائي حساس بودند و از مشغله‌هاي روستايي لذت مي‌بردند، زماني‌كه توانستند از ديوارهاي سياه ذغال‌شهر گريختند.
در سراسر اين دوره، علي رغم اينكه محرك و انگيزه‌ي گريز نتوانست بيماري صنعت گرائي را التيام بخشد، اشكال خاصي بخود گرفت؛ كه بلادرنگ فشارهاي روزمرگي وتبعات آن‌را خنثي كرد. در روستا به جاي پرخاشگري ،جنگ وسرقت؛ در عوض جاه طلبي، آبادكردن زمين‌هاي جديد؛ در عوض بوي تعفن، طراحي پاركها و چشم اندازها؛ به جاي تأمل، اين شاخ به آن شاخ كردن، در فكر غوطه ورشدن و مطالعه و گردآوري نمونه‌هاي گياهي در خلوتگاههاي روستايي وجود داشت. براي طبقات متوسط درحال نضج قرن نوزدهم، خلوتگاههاي رومانتيك، ساخت ويلاها و خانه‌هاي ييلاقي در حومه، جائي‌كه گسترش مجتمع ذغال‌شهر موقتاً در تنگا قرار مي‌گرفت، بدل شد. در شهر، مارس[645] و ولكان[646] دوست يكديگر شده بودند و ونوس[647] فراموش شده، بدنبال ماية تسلي كانون خانواده در حومه دور دست بود.
محرك زندگي در حومه احتمالاً  از پناهگاههاي موقتي چشمه‌هاي آب معدني يا تفريحگاههاي تابستاني سرچشمه گرفته بود. ون ويك بروكس[648] خاطر نشان مي‌كند كه در كشف هر تفريحگاه تابستاني با اهميت درامريكا، هنرمندان و نويسندگان، يعني كسانيكه زندگي را با استاندارد‌هايي متفاوت از عملگرايان قضاوت مي‌نمايند، مسئوليت اصلي را بر عهده داشتند: آنها باحساسيتي كه به محيط  داشتند، به‌مثابه‌ي عصاي جادويي، مكانهائي را كه هنوز چشمه‌هاي حيات در آنجا جاري بودند، نشان دادند. متأسفانه تأثير اين مراكز تفريخي بسيار محدود بود: حتي شمار اندك بازديدكنندگان از اين محل‌ها سرانجام به شهر باز مي گشتند تا در خيابانهاي دودگرفته، شور و شوق زندگي را زايل نمايند.
حومة مدرن به شكل ابتدايي در قرن شانزدهم با كاركرد و هدفي متفاوت از حومة شهر قرون وسطايي وجود داشت كه ترجيحاً به‌عنوان تفريحگاه و سكونتگاه تابستاني عمل مي‌كرد. در حومه تلميحي جديد از دربار انگليس مشاهده مي‌شد. اغلب اشراف و نجبا درحومه‌ها مستقر مي‌شدند زيرا در آنجا امكان نفس كشيدن بيشتر بود، حومه بهداشتي‌تر و به‌واسطة دوري از شهر خلوت و آرام بود؛ همچنين براي كالاها و محصولات فضاي بيشتري در اختيار بود كه بزرگ و جادار و هم داراي باغات دلپذير بودند. بنابراين هراس كمتري از ابتلا به بيماريها در مقايسه با ديگر جاها وجود داشت؛ آب عالي  و بسيار دلپذيرتر از هر زمين و دشت ها مي‌باشد.
در اين مختصر امتيازات حومه جديد، يعني آب و هواي پاك، سكوت، فضا و زيبائي روستايي جمع بندي شده است. طي سه قرن بعد با ازدحام جمعيت در حومه تقاضا براي فرار از آن اجتناب ناپذير شد: اگر كسي به ابتكار خود اينكار را نمي‌كرد، نسخه پزشك مي‌توانست آنرا تجويز نمايد. سوآم جنينز[649] در 1795م. به همسران بازرگانان كه از دود لندن احساس خفگي مي‌كردند توصيه كرد در كلافام[650] ويلائي دست و پا نمايند؛ گرچه اين تمايل به كندي در شهر صنعتي كه گزينه‌ي ديگري براي آن متصور نبود تعميم يافت، با اين حال مشخصه‌ي غالب شهرهايي با كاركردمختلط ”صنعتي وغيرصنعتي“ بود كه اشراف روستائي و كساني‌كه دستشان به دهن‌شان مي‌رسد به آنها نفوذ كردند. نخست امكان زندگي در حومه به كساني محدود مي‌شد كه امكان تأمين يك اسب و درشكه برايشان فراهم بود و يا مي‌توانستند به‌وسيله دليجان عمومي بطور روزانه به شهر رفت وآمد مي نمايند. اما در حدود1820م. در لندن-بعدها البته در جاهاي ديگر-


IV : شهرصنعتي ]13[ رمانتيسيسم و انسانگرايي
]تصوير بالا[ مستغلات خيابان فارينگدون لندن: ويژگيهاي مسكن الگو براي طبقه كارگر در شهرهاي بزرگ كه در آلونكهاي قديمي و يا نواحي جديد احداث شده بودند. اين رويه تلاشي براي غلبه برقيمت زياد زمين از طريق، افزايش شمار ساكنان و در نتيجه كاهش فضاي زيستي تمامي خانوارها به مثابه زاغه نشيني نيمه سازمان يافته بود. صرفه جويي در هزينه‌هاي ساختمان كه برخي مواقع براي توجيه مسكن بلندمرتبه‌ي شهري پيش كشيده مي‌شد بواسطة هزينه بالاي نگهداري به هنگام جايگزيني خدمات تخصصي كه مابه ازاي پولي دارند به جاي خدماتي كه خود ساكنان ارائه مي‌نمايند،خنثي مي‌شد.
]تصويرسمت راست رديف دوم[ مسكن الگوي طبقه كارگر كه در نمايشگاه بزرگ به سال 1851م. به نمايش گذاشته شد. چهار آپارتمان در يك واحد، كه به پلكان بيروني مجهز بودند. هر يك داراي يك سرسرا، اطاق نشيمن و سيستم حرارتي (46مترمربع) با آشپزخانه، ظرف شويي، طاقچه، چاهك زباله، تهويه، ذغال دان و قفسه گوشت؛ سه اطاق خواب با تهويه بيروني (يكي به وسعت 46 مترمربع و دو تاي ديگر15 مترمربع)، توالت كه آب آن از يك مخزن تأمين مي‌شد. اين آپارتمانها از آجر توخالي ساخته شده بودند كه براساس معيارهاي، اواسط قرن نوزدهم، عالي، اما گران قيمت بودند: كه همچشمي و رقابت با آنان را دشوار مي‌ساخت. از اين رو ”مستغلات الگو“ تنها بديل معمولي آنها با طراحي نامطلوب و كسل‌كننده بود ساختمانهاي وايت در بروكلين قبل از نسل حاضر گرچه كوچك بودند و داراي تركيبي آلاچيق مانندي از آپارتمانها حول حياطي نسبتاً بزرگ بودند، استثنايي قابل توجه به شمار مي‌رفتند.
]تصوير سمت راست رديف سوم[ كارخانه كالينز در كالينز ويل ايالت كانكتيكات. كارخانه توليد تبر و ابزارآلات تيز كه در سال 1828م. تأسيس شد. صاحبان صنايع در ابتدا به جهت امتيازات عالي اين كارخانه‌ها كه درحومه قرار داشتند، به خود مي‌باليدند؛ مدافعان اين نظام كارخانه‌اي مدعي‌اند كه بيشتر شرارت‌هاي نسبت داده شده به اين سيستم ناشي از تجمع بيش از اندازه شهري بود. روستاهاي صنعتي نظير كالينزويل، خاص نيوانگلند سالهاي قبل از 1875م. بودند كه از طريق اوهايو به ويسكانزين راه يافته بودند. شهرهاي كارخانه‌اي آمريكا نظير سيراكوز، روچستر، گراند راپيدز، اگر چيزي درمورد مونسي و اينديانا(به ليندز ميدل تاون[651] مراجعه كنيد) نگوئيم نظام كلبه‌اي مسكن و خيابانهاي درخت كاري شده را حفظ كردند. كه مي‌توان به اين ويژگيها حفظ برخي باغات و فرصتهاي شكار و ماهيگيري در شهرهاي ابتدايي كشاورزي را نيز افزود. اما حيات اجتماعي در اين مراكز كارخانه‌اي همچنان فقير باقي ماند. غالباً محيط طبيعي همچون مجموعه شهرهاي توليدكننده ابزار و آلات برنزي در دره‌هاي اطراف واتربوري به وضعيت مصيبت باري نزول كردند.
]تصويرپايين[ مدل پيشنهادي روستاي صنعتي. در اين جا كليسا و مدرسه آن‌ طور كه شايد و بايد احداث شده‌اند؛ اما تنها فضاهاي باز در دسترس در واحدهاي همسايگي، خيابانها هستند: يك گام به عقب در مقايسه با فوگري سه قرن قبل . 
]تصوير سمت چپ[ بخشي از پارك مركزي نيويورك كه به‌وسيله‌ي آلمستد[652] واكس[653] طراحي شد: مثالي كامل از طراحي رومانتيك: جدايي عمدي معابر پياده، معابر كالسكه‌رو و شريان‌هاي سراسري شهر: جهشي كه به استقبال سازماندهي شهر مدرن رفت. با استقرار خانه‌ها در كنار اين معابر و خيابانهاي پيچ در پيچ و به عقب راندن باغ جلويي (با چند تغيير كوچك) به طرح حومه رمانتيك يا توسعه شهري قرن نوزدهم مي‌رسيم.


IV : شهرصنعتي                                          ]14 [ عهد آهن وشيشه
]تصويرسمت چپ بالا[ پشت يك كاخ در پتسدام. استفاده ازشيشه در گرمخانه‌ها و جاپناها در ابتدا نوعي تجمل صنعتي بود: كه موجد ساختاري شبيه كارخانه دورة مدرن به لحاظ سبكي سازه، بازشدن فضا و قابليت انعطاف در فضاي داخلي شد. استفاده از اصول ساخت گرمخانه‌ها در باغداري به‌واسطة استعمال اصول گرمخانه‌اي در ديگر انواع ساختمانها عملي شد. در حالي‌كه گرمخانه فرم ابتدايي استفاده از نور خورشيد و حرارت بود، به لحاظ فني فرمهاي بسيار ظريفي در توليدحرارت و انرژي سر راه استفاده از آن قرار داشت: فرمهايي كه متضمن گسترش نامحدود ساختمان مقابل خورشيد، كه مشخصه جامعه مدرن با طراحي و جهت گيري مطلوب است.-در تعارض با هراس زيانبار و غيرطبيعي بزرگ شهرها، كه به‌وسيله معماران و شهرسازان عصر پارينه‌فني و كلانشهرها طراحي شدند- مي‌باشد.
]تصويرسمت راست بالا[ كاخ مردم در بروكسل[654]: معادل بسيار دمكراتيك خانه‌ي مددكاري است ]پيش‌تر توضيح داده شده است[ كه به‌وسيله هورتا[655] طراحي شد: مثالي برجسته از هنر نو، با نشانه‌اي از بيان و روابط كاركردي ، همچنين ظرافت فني، كه برخي مواقع طرح‌هاي مكعب گرايانه بسيار رسمي كه به دنبال آن پا به عرصه گذاشتند، فاقد اين ظرافت بودند. هول هاوس[656](1892م.) و گالري هنر وايت چاپل[657] (1899م.) كه نشان دهنده شور و حرارات  همسان در بيان بودند: اين دو، جهشهايي در طرح متروپليتن بودند كه اهميت اكيدي را به انواع مدرن سازمان و طراحي محله بخشيدند.
]تصوير وسط[ كريستال پالاس: طرح سازنده‌ي گرمخانه ]يعني[ جوزف پاكستون. اين بناي شيشه وآهن طلايه دار يك عصر بود.(عكس :اوينگ گالوي).
]تصويرسمت چپ پائين[ استفاده خانگي ازشيشه در پنجره‌هاي بزرگ ساختمانهاي محلي از قرن شانزدهم به بعد را مشخص مي‌كند. بالاخص بين سالهاي 1780و1830م. در انگلستان خانه‌ي رديفي نوعي آزادي و مهارت تمام عياري را آشكار ساخت كه آن را به ساختمانهاي معاصر-ديوار معمولي، پنجره‌هاي بزرگ، پلانها و نماهاي منطقي-متصل مي‌ساخت: خانه هايي كه راحتي و سهولت زيست در آن فداي تظاهر نمي‌شود. ديوارهاي شيشه‌اي وآينه‌اي خصايص خانه و ساكنان آن را دگرگون ساخت.
]تصوير سمت راست پائين[ مدرسه هنر گلاسكو (1898م.) كه به‌وسيله‌ي معمار اسكاتلندي مكينتاش[658] طراحي شد.اين طرح به ارتباط مستمرميان استوديو نقاشي قرن نوزدهمي و جلوه‌هاي زندگي جديد درمعماري اشاره داشت. نقاشان قرن نوزدهم خروج ازشهر و حركت به سمت محيط زيست بسيار شاداب را: فان تن بلو[659]،باربيزون[660]، آرلس[661]، ورپسود[662] رهبري كردند. محلات مسكوني و كار اين نقاط، خورشيد و روشنايي را به واسطة پنجره‌هاي بزرگ به قلب اتاق نشيمن كشاندند؛ در حاليكه رنگ آميزي و فرمهاي امپرسيونيستي درخواستهايي، بهداشتي در خصوص بهره‌مندي از روشنايي روز، هوا، نورخورشيد و صراحت را پيش كشيدند.
________________
زيست بوم جديد در حومه‌هايي نظير بارنز[663]، سنت جان وود[664]، هامپستيد[665]، و بعدها بدفورد پارك[666] شكل مي‌گرفت.
در ابتدا الگوي خياباني اين بخشهاي ويلايي جديد، منتظم باقي ماند. خانه‌ها، حتي اگر به لحاظ ظاهري تلون، گوتيك جديد را بازتاب مي‌كردند، خانه‌هايي بزرگ و معمولي با پلان مربع و اتاقهايي سقف بلند بودند: معابر شبه يوناني با محرابي در هر اتاق اما بدون الهه. در تبعيت از اصول رمانتيك، الگوي خانه و قطعه زمين و باغ تغييركرد بدين ترتيب كه خيابانها از خطوط مستقيم حتي هنگامي كه انحنا به لحاظ طبيعي اجتناب ناپذير بود تن زدند؛ هنگامي كه كيش طبيعت گرايي در اواخر قرن نوزدهم، برنامه ريزي شهري آلمان را مورد هجوم قرار داد خطوط همتراز حتي در ظريف‌ترين شكل خود به جهت بي‌نظمي كه به وجود مي‌آوردند به اصول راهنمائي غيرقابل تخطئي تبديل شدندو اين دهن كجي اغراق‌آميز به رفتار مهندساني بود كه آنها را كاملاً فراموش كرده بودند. اين واقعيت كه حومه سرچشمه و بستر تجربي معماري جديد، و طراحي مسكن بود حتي پس از پذيرش لغزشهاي فوق نيزهمچنان به قوت خود باقي است. در طراحي خانه‌ي حومه‌اي بود كه ريچاردسون پيشرفتهاي قاطعي را به سمت معماري جديد و پس از او فرانك لويدرايت[667] كسب كردند؛ درحومه بود كه كاميلو سيت به شكلي كارآمد آموزه‌ي پسا باروكي خود از خيابانهاي ناپيوسته را بكار بست و بدين ترتيب يكي از نخستين تلاشهاي نظام‌مند براي انفكاك محلات مسكوني جديد از ترافيك عبوري شكل گرفت. به‌واسطة امساك در سنگ فرش، جدول گذاري، احداث خيابانهاي عريض، و ديگر تسهيلات پرهزينه بود كه حومه تجهيزات مطلوب‌تري را براي مسكن در مقايسه با شهر فراهم كرد: منابعي كه بدين ترتيب پس انداز شد مستقيما براي درخت كاري، باغ و فضاهاي باز هزينه شد. كشف اينكه فرمهاي ساده‌ي طبيعي دردوره اي كه همه معتقد بودند لوله‌هاي فلزي انتقال آب ارزان‌تر از پرچينهاي مندارچه[668]، يا گلهاي كاغذي كارخانه‌هايي كه به شديدترين وجه از انسان بهره‌كشي مي‌كردند، بسيار ستايش برانگيزتر از گلهايي است كه از زمين مي‌رويند، بسيار كم هزينه‌تر از بديلهاي ماشيني هستند، موضوع چندان بي‌اهميتي نبود. رهايي نصفه و نيمه ]از مصائب شهر[ با عموميت يافتن جنبش حومه نشيني دستاوردهاي آن را بر باد داد، ارزش زمين در حومة تمامي شهرها و برخي مواقع در مناطق كشاورزي با ثبات بالا رفت. هنگامي كه محرك گريز به حومه اقشار پائيني طبقه متوسط و كارگران آماتور را تحت تأثير قرار داد، حومه به كاريكاتوري تمسخرآميز يعني رديف كلبه‌هاي كوچك و تنگ، با قطعه چمني در جلوي خانه، و فضاي سبز كوچك در حال خشك شدن به همراه يك باريكه راه درپشت خانه-كه درفاصله‌ي نيم ساعتي يا بيشتر از محل كار قرار داشتند تغيير چهره داده بود. حتي براي اقشار مرفه رشد واحدهاي همسايگي حومه معمولا به معني تشديد در استفاده از زمين بود كه اين نيز به نوبه‌ي خود به مفهوم تغيير در ارزش زمين و تشديد و استفاده‌ي هر چه بيشتر از آن به سمت پوشش كامل زمين بود. با خزش شهر به سمت حومه ، خلوص و انزواي حومه به همراه باغهاي وسيع آن ناپديد شد: همان طوري كه در نهايت تمامي بخش‌هاي حومه‌اي چلسي و هامراسميت و هامپستيد در اثر رشد لندن محو و نابود شدند.
دونكته را مي‌بايست درباره ي اين نوع جديد از جامعه خاطرنشان نمود نخست اينكه حومه جامعه اي جدا افتاده بود، اين جدايي صرفاً انفكاك توپوگرافيكي از نواحي مركزي شهر نبود بلكه ساكنانش به لحاظ جنبي نيز از ديگرطبقات اقتصادي منفك شده بودند. به استثناي گروه كوچكي از بازرگانان خرده پا و كاركناني كه دست به هر كار مي زدند حومه به لحاظ اجتماعي فقط داراي يك طبقه‌ي اجتماعي بود: حومه در حقيقت به ”انحصاري بودنش“ مي‌باليد كه به بيان جامعه شناختي بدين معناست كه حومه نه شهر بود و نه مي‌توانست به شهر تبديل شود. مضافا زندگي درحومه جدايي كامل توليد از مصرف را ترغيب مي‌كرد در آنجا دور از دوده و بوي عرق، ميان صنايع ابتدايي كه به توليد مي پرداختند و خانه‌هاي حومه اي رمانتيك ، به استثناي خطوط آهن كه اين كالاها را به شهر مي‌رساند، ارتباط ملموسي وجود نداشت.
در شهر صنعتي ، فقرا در معرض ديد قرار گرفتند: گدايان دستانشان را در خيابان براي گدايي دراز مي‌كردند: اگر چشم مي‌گشوديد ، مي‌توانستيد به فاصله‌ي پنج دقيقه پياده روي در هر سمت، شاهد يك بيغوله و يا حداقل  يك كودك زاغه نشين باشيد. در حومه امكان آن وجود داشت كه توهم جهان فاقد شرارات را بدون مواجه با بقاياي ناراحت كننده ي نبوغيت اجتماعي حفظ كرد. در حومه كانون گرم خانوادگي با فراموش كردن استثماري كه بخش عمده اي از گرمايش به آن اتكا داشت، شكوفا مي‌شد. در اينجا، فرديت مي‌توانست  با بي‌خبري از نظام سخت گيرآن سوي خيابانهاي انحناء دار و باغهاي طبيعي اش رونق گيرد.
خلاصه‌ي كلام اين كه ، حومه ي رومانتيك تلاشي جمعي براي زيستي خصوصي يعني: تلاش درجهت قابل تحمل كردن ذغال‌شهر براي مالكان بواسطة تمهيد استحصال  سود از محصولات و اجتناب  از شرور آن و داشتن بهترين‌هاي حومه  و شهر بود. شعار ابتدا زنان و كودكان ]براي خروج از شهر[ شعار پرمعنايي بود؛ غريزه و اميالي كه خروج طبقه‌ي متوسط فراهم ساختند بسيار عميق بودند، زندگي در آلونك‌هاي كارخانه‌اي در معرض خطر قرار داشت و بدين ترتيب صريحترين پند و اندرز، توصيه به فرار بود فرار با تمامي اموال، همچنان‌كه ”لوط پيامبر“ با خانواده اش قبل ازجهنم سوزان سودوم وعموره[669] گريختند.
اما متأسفانه اين شعارخردمندانه در رابطه با زنان و كودكان طبقه ي كارگر، علي رغم بسياري از آرزوهاي دست نيافتني اواسط قرن نوزدهم در خصوص كرايه‌هاي ارزان و ترن‌هاي خاص كارگران كه در يك چشم بر هم زدن مي‌توانستند مسئله‌ي مسكن فقرا را حل نموده و اجازه دهند هر كس بخشي از زندگي روزانه را درمحيط روستا صرف نمايد، بكار بسته نشد.
به اعتباري ، حومه سهم خاص زنان نسبت به مجتمع شهري جديد بود: زيرا حومه به تنهايي لوازم تربيت وپرورش كودكان رابرآورده ساخت. در اين جا خانه‌اي كه به ملاحظات مربوط به كار كودكان هواي كثيف و فحشا آلوده نشده بود، به گستره ي جديدي نايل آمد: رمانهاي عصر ويكتوريايي و والدين سالم و قوي ويكتوريايي تا حدود زيادي محصولات فرعي كانون خانوادگي حومه بودند. حومه نشينان با تشديد مفهوم خلوت و تنهايي بايرون[670] ها و لامارتين[671] هاي رمانتيك سرمشق خود قرار دادند.حومه نشينان فضيلت خصائص فردي را پايه گذاري كردند. اگر خلوتگاه فردي ] امكان پذيراست[ ، چرامذهب فردي، و چرامعماري فردي ]امكان پذيرنباشد؟[ چارلز ديكنز اين هوس‌هاي فردي را درشخصيت پيرمردي به عنوان پدر آقاي ويميك[672] با خانه‌ي قلعه مانندش و خندق‌هايش و پل متحرك و مراسم سلام غروب در كتاب آرزوهاي بزرگ به تصوير كشيده است. اما تقليد اين هوس كه از همان آغاز حال و هوايي تصنعي داشت در واقع غيرممكن بود.
آرزوي خلوت، انحصاري بودن، آرزوي محيطي منزوي، همه از يك منبع سرچشمه مي‌گرفتند. حقيقت اين بود كه روشهاي جمعي اقتصاد تمدن پارينه‌فني و زندگي مشترك اجتماعي، چيز وحشتناكي بود. تشخص كلبه‌ي حومه‌اي، كه اينك خود را در رشد زائده وار تزئينات ”عجيب وغريب“ يا در گرته‌برداري دردآور از سبكهاي تاريخي بيان مي‌كرد، اعلام  هنرستيزي پرشكوه اين‌دوره بود كه نه بينش و تيزهوشي فكري تحليل شرايط خود و نه شجاعت و قدرت تغيير آن‌را داشت. از طرف ديگر حومه طريق رياكارانه‌ي بي توجهي بود: رها كردن موجود مدني در محلات فقير نشين.
در رابطه با صنف جنبش حومه نشيني، مي‌بايست به اين نكته توجه كرد كه علي رغم بسياري ازمحركهاي رمانيستي،حومه واكنشي مطلوب به شمار مي‌آمد كه نه به جهت دستاوردهايش ، بلكه به‌دليل چيزهايي كه مورد غفلت  قرار داد، مي‌بايست اصلاح بشود. رويهم رفته حومه نخستين تلاش نيمه-جمعي براي 
ايجاد يك محيط زيست شناختي شهري براي طبقات متوسط و نه كل جامعه بود. اين امر، هدفي منطقي بود. خانه‌هاي جديد در حومه بسيار جادار بود، و در مقايسه با خانه‌هاي رديفي خفه و دلگير خيابانهاي شهرآفتابگير، و با درختان، چمنزارها و باغاتشان براي چشم و گوش، شامه دلنوازتر از سنگفرشهاي شهر بودند. كودكان در اين فضاهاي باز، با رودخانه ها و دشت‌هاي همجوارشان مي‌توانستند بسيار بيشتر از كودكان خانواده‌هاي ثروتمند كه شانس كمتري براي بازي و جنبش در مراكز بزرگ داشتند، برخوردار شوند. درحومه فضاي كافي براي بازي تنيس روي چمن، بازي گوي وحلقه يا بولينگ و اتلاف وقت در اطراف ميز كار بخار فراهم بود. خلاصه، حومه در تدارك چرخه‌ي متوازني از فعاليت‌ها خارج از كار روزانه موفق تر از شهر پارينه‌فني بود. گرچه حومه از نواحي روستايي سالمتر نبود اما در كنترل فاضلاب وتأمين آب، بهداشتي تر از شهرهاي شلوغ عمل كرد.
سازندگان حومه درخلق محيط مطلوب زيست شناختي، در احتساب محيط كاملا اجتماعي شكست خوردند. از جهتي ديگر حومه حتي از خلق معيارهاي پائين ذغال‌شهر عاجز ماند و فرايند سياست زدايي را به‌موازات گسترش خود در سراسر تمدن گسترش داد.
حومه يك ”تيل اشتات“[673] يك بخش يا قطعه‌ي خاص شهري درست مثل ذغال‌شهر، آهن‌شهر و پنبه‌شهر بود. به همين دليل فاقد عناصر ضروري براي مشاركت عميق اجتماعي، تبادل خلاقانه براي گسترش ميراث اجتماعي در كل بود، مصرف حومه زياد، توليدش اندك بود و زيان به بار مي‌آورد. محركهاي تنوع، ضربات و تكانها و چالش گروههاي مختلف از زندگي حومه غايب بودند. زيرا ساكنان حومه به‌شكل و پراكنده زندگي مي‌كردند. منبع درآمدشان در بخش مركزي شهر علاقه و دلبستگي خانوادگي‌شان در فاصله‌اي دورتر در ويلاهايشان قرار داشت. هيچ جنبه‌اي از زندگي‌شان كاملا فعال يا كاملا كارآمد نبود. روزمره‌گي اجتناب ناپذير يا رفت و آمد ميان خانه و محل كار، ميان آشيانه وبازار، هر دو سوي زندگي را تحليل برد. تمركز فضايي داراي سهم اساسي در تمركز روانشناختي است كه در اين نظام جديد تحليل مي‌رفت.
و در نهايت به پارادوكس نهايي حومه مي‌رسيم: منافع پردوام از الگوي توسعهي حومه‌اي از انگشت شماري صاحبان صنايع ناشي مي‌شد كه در قلب نظام پارينه‌فني قرارداشتند كه-برخي مواقع كاملا بي‌اغراق و آشكار-به سلاح هايشان مي‌چسبيدند. گودين[674] در شهر گيز[675]، كروپ در شهر اسن، سالت[676] در شهر سالتارير[677]، كادوري[678] در بورنويل[679]، لور[680] در بندر سان لايت[681]، تماما آغاز قرن نوزدهم را با افراط گري لجوجانه‌ي رابرت آوئن اعلام كردند مرداني كه كمك شاياني به زندگي شهري نمودند. اينان اصول حياتي رومانتيسم، لذت و مسرت در طبيعت، دلبستگي به كودكان ، دلبستگي به ورزشهاي سالم روستائي يا به‌عنوان مبنايي براي نوع جديد توسعة اجتماعي پذيرفتند. اما كارخانه را فراموش نكردند: آنها صنعت و اسكان را در يك چارچوب همسان گردهم آوردند. در اين چند نمونه توسعه كه ذكرشان در بالا رفت در نهايت بنياد تهاجم جديد به مسئله‌ي اسكان و توسعه شهري پايه گذاري شد: آنها راه را براي مفهوم جديد فن آوري زيستي ازمحيط متوازن شهري-كه در ابتدا باغ‌شهر ناميده مي‌شد- گشودند.


15: بيشه نشينان
گرچه حومه متعلق به طبقه‌ي كارگر، صرفا آلونك يا نيمه آلونك نشيني حومه‌اي در مقابل آلونك نشيني مركزي ]در مركز شهر[  بود هم زمان عنصر جديدي واردشهرشدكه محيط را بهبود بخشيد. ]و اين عنصر[ پارك منظر بود. به اعتباري پارك منظري، قالبندي مجدد پارك دورة باروك بود كه به‌عنوان مقر كاخ سلطنتي در پايتختهاي اروپائي پا برجا مانده بود. زير فشار درخواستهاي انسانگرايانه و دمكراتيك، اين پاركها به روي ساكنان شهر گشوده شدند. اما درقرن نوزدهم ماهيت اين پاركها همانطوريكه آلمستد در مورد پاركهاي مركزي نوشته است تدارك نمونه‌ي ناچيزي از نواحي روستايي براي توده‌هاي شهري تغيير يافت. طراحان نياز به حفظ مناظر روستايي در شهر را كه جنبه‌ي بسيار مثبت بي‌نظمي رومانتيك بود به رسميت شناختند.
اين فرمهاي جديد روستايي ابتدا به چه شكلهايي ظاهر شدند؟ آدمي براي نيل به صلح وآرامش، براي جداشدن از خطوط شلوغ ترافيك، مي بايست-نخنديد-به ملاقات مردگان ‌رفت گورستان مونت آبورن در بُستن ]ايالت متحده[ يكي از نخستين مناطق چشم‌انداز جديد بود كه در وسعت زياد براي به هوش آوردن زنده‌ها همچنين درآغوش گرفتن مرده‌ها طراحي شد. در اين دنياي ديوانه‌ي مبتني بر اصول سودمندي، مرده، عزيز متوفايي بود كه از محيطي كاملا خوب بهره مي‌برد؛ در حالي‌كه غارهاي تاريك نه خانه‌اي براي زنده‌ها كه بسيار شبيه گورهاي دخمه‌اي روم باستان بودند. زندگي به‌واسطة گورستان، بلافاصله پس از آنكه در بسياري از شهرها پاكسازي قبور در راستاي تبديل حياط كليسا به فضاي ضروري تنفس براي محلات شلوغ شروع شد به شهر بازگشت. اين براي نخستين بار از دورة مقبره سازان مصري در تاريخ نيست كه مردگان به وفور از ضروريات زندگي كه زندگان از آن محروم هستند بهره مند مي‌شدند.
مراكز بزرگي كه هنوز تحت تأثير استانداردهاي دورة باروك قرار داشتند و از مهاجرت فصلي و منتظم خانوارهاي روستايي منتفع مي‌شدند عمدتا در مقايسه با شهرهاي صنعتي صرف پذيراي انگاره‌ي پارك منظر بودند. لندن و نيويورك زودتر از پيتزبورگ و ليدز به اين انگاره عكس‌العمل نشان دادند. در واقع در پايتختها يك محرك اضافي نيز وجود داشت بدين ترتيب كه خيابانها براي نمايش مرسوم خدم وحشم كه بخش مهمي از مراسم وآئين پا برجاي دورة باروك بودند شلوغ مي‌شدند و حومه براي سواران اشراف غيرقابل دسترس شده بود. در نظر گرفتن نواحي خاص كه در آنجا تجار بزرگ، و همسران آنها سواركاري نمايند ضروري بود. اشراف براي دست يافتن به امتيازات خاص خود مي بايست حمايت شهرنشينان را از فضاهاي سبز تأمين مي‌كردند.
رهبران جنبش روستايي كردن مجدد شهر، دانينگ و آلمستد امريكايي بودند: آلمستد يكي از هنرمندان برجسته قرن نوزدهم بود. وي طبيعت‌گرائي هوسبازانه‌ي عشاق، درختان خشك و شاخه‌هاي شكسته، و بي‌نظمي نامفهوم باغات انگليسي را اخذ و هماهنگي‌هاي جديدي را بر مبناي مطالعة دقيق وضعيت زمين و فرماسيون گياهان بومي خلق كرد. وي در استفاده از گلهاي وحشي و بوته‌هاي بومي هراسي به‌خود راه نداد، و از خطوط تراز زمين در طراحي معابر و جاده ها تبعيت كرد. اين طراحي‌هاي طبيعت گرايانه هزينه‌هاي شيب بندي، خاك ريزي، و تزئينات بيهوده‌ي معمارانه را كاهش داد؛ و گياهان بومي وي شانس بيشتري براي زنده ماندن را بدون احتياج به كار و زحمت زياد در مقياس با گياهان غيربومي كه در مدارس طراحي ترويج مي‌شدند، داشتند. در عين حال، طرح‌هاي وي بواسطة دانش فني و مال انديشي شهروندان جان تازه‌اي گرفتند. وي اولين شهرساز بود كه ضرورت جداسازي حركت پياده از ترافيك سواره-در طرح بي‌نهايت ابتدائي‌اش براي پارك مركزي-را به‌واسطة زيرگذرها و روگذرها كه به شكل مجزا عمل نمايند، مدنظر قرار داد. اين طرح شجاعانه بيش از دو نسل طراحي خردمندانه‌اي شهر مدرن را تحت تأثير قرارداد كه نخستين بار به‌طور جامع به‌وسيله‌ي هنري رايت و كلرنس اشتاين[682] در رادبورن[683] نيوجرسي بكاربسته شد كه دستاورد عمده‌اي به شمار مي‌رفت.
آلمستد در سال1870م. با قراردادن پارك در ميانه‌ي يك شهر در حال رشد، انديشة خود دربارة مفهوم اوليه پاركهاي بزرگ منظر را ارتقاء داد. وي ملاحظه نمود كه حتي پهنه‌هاي خوب زمين درحاشيه شهرها مي‌توانند تخريب شوند و درست زماني‌كه ساخت و سازهاي شهري به اين مناطق مي‌رسند آنها شديدا مورد نياز خواهند بود. از اين‌رو مفهوم كامل نظام پاركها را پيش كشيد اين نظام با ميدان مجزا براي تفريح و گردهمائي محلي ،وزمين بازي مجزايي براي تفريحات پرجنب و جوش شروع شد، كه به‌وسيله‌ي جاده‌ها، بخش‌هاي سبز، و رديف درختان كه بيشه راه ناميده مي‌شدند-نوع مطولي از اين نوارها”ي سبز“ در نيوانگلند رواج داشت كه همچنين در خيابان كاخ اليزه نيز تجسم يافت-به يكديگر متصل مي‌شوند. با افزايش گذرگاهها و معابر فضاي باز، اين فضاها به چشم‌اندازهاي طبيعي نظير پاليسادس[684] در نيويورك يا ميدل سكس فلز بستن منتهي شدند كه مي‌بايست حفظ مي‌شدند. شاگردآلمستد، يعني چارلزاليوت پسر[685] ضرورت بيشتري را در استفاده از حاشيه رودخانه‌ها و نواحي ساحلي دريا در مقايسه با مناظر كوهستاني و روستايي كه براي شهرسازان قديمي رمانتيك عزيز بودند، پيش كشيد؛ اخطار به‌موقع اليوت در خصوص ايجاد پارك‌هاي خطي و معابر پياده به‌موازات نوار ساحلي و دماغه‌هاي ماساچوست و ماين، مبني بر اين كه سواحل دل انگيز نمي‌بايست به آلونك نشيني لجام گسيخته كه هم اينك بخش عمده‌اي از سواحل را درنورديده است اختصاص يابد، به عمل سياسي منجر شد.
مفهوم زيست بوم پيوسته مركب از فضاهاي باز و سبز عمومي به مثابه عنصر اساسي در برنامه ريزي شهري-و نه به شكل نوشدارويي بعد از مرگ سهراب و تزئين صرف-كمك مهمي به طراحي شهري معاصر بود؛ كه به شكل بسيار نظام‌مند و اشكال تكامل يافته مي‌بايست نگاه كلي خردمندانه به شهر جديد را تحت پوشش قرار دهد. نه شهر قرون وسطايي و نه شهر دورة باروك داراي اين نواحي پيوست نبودند: در حقيقت‌نگره‌ي نفوذ متقابل و بهم پيوسته‌ي شهر و روستا در مفهوم اوليه‌ي سازمان شهري بيگانه بود.
متأسفانه تلاش براي تلفيق پاركها با شبكه خياباني شهر پارينه‌فني با موانع بيشماري مواجه شد. گرچه تجربه اثبات كرده است كه حتي برحسب مفاهيم صرف تجاري، نواحيِ بازِ جديد هزينه‌هاي خود را به واسطة افزايش ارزش املاك مجاور جبران مي‌نمايند گرايشات سوداگرانه با كنار گذاشتن اين قطعات بزرگ از دسترس و حيطه‌ي عمل بورس بازانه مخالفت مي‌ورزند. اين در حالي است كه طراحي شتابزده و پيش از موقع خيابانها و بورس بازي زمين كه در تمامي شهرهاي درحال رشد شاهد آنيم، دسترسي به زمين ضروري ]براي فضاي باز[ را دشوار مي‌سازد. شكست درمحوري كردن جايگاه نظام طراحي پاركها در برنامه‌ريزي به عقب ماندگي تمامي برنامه ها در رابطه با پاركها و زمين‌هاي بازي منجر و همزمان نياز شديد براي تمليك زمين، با مانع غيرقابل رفع قيمت مواجه شده است. شهرهاي كوچك گرچه غالبا در نيل به اين هدف شكست خورده‌اند اما بر شهرهاي بزرگ امتياز دارند.
با اين همه، پارك منظر و نظام پارك، جهش‌هاي واقعي اجتماعي در فرم شهري و احتمالا تنها جهشهاي با اهميت به استثناي طرح حومه ي رمانتيك كه آن‌دوره مي‌تواند به آن اشاره نمايد، بودند. در اروپا به‌واسطة نوع مفرحي از انتقام جوئي، استحكامات و حصارهاي قديمي دورة باروك كه موجب ازدحام در شهرها شده بودند، تخريب و به پارك-كمربندي‌هاي دوست داشتني و فضاي سبز ستاره اي شكل و برجسته در اطراف برمن، لوبك، وين، كراكو و كلن-تبديل شدند. طراحي پاركهاي بزرگ منظر به تجزيه ي لخته‌هاي شهري متروپل‌هاي بزرگ كمك كرد و سختي زندگي براي ساكنان را التيام بخشيد، كه بهترين اين پاركها پارك پروسپكت در بروكلين است كه درميان پرافتخارترين آثار هنري اين قرن قراردارند. سرانجام انگاره پارك منظر، زيست بوم فلاكت زده‌ي شهر صنعتي را لمس كرد و علي‌رغم آنكه موجد نظم نشد حس گنه كاري را دامن زد. الگوي پارينه‌فني در حدود سالهاي 1890م. به از دست دادن نخوت واعتماد به نفس در محيطي عاري از نشاط را كه خود به خلق آن كمك كرده بود، آغاز كرد.


16: عكس العمل
مي‌توان بانقل قولي ازمقاله‌ي جان استور[686] ذيل ”شهرهاي ما“ كه در سال 1870م. انتشار يافت به اين تصوير از فرم شهري پارينه‌فني نزديك شد: ”در ميان هنرهايي كه هنوز كشف نشده‌اند، يا حداقل كامل نشده‌اند، در ميان علومي كه تقريبا هنوز فرم نگرفته‌اند و يا به لحاظ نظري و بلكه شديدتر در عرصه‌ي عمل به‌وسيله‌ي مردان پرقدرت متعلق به آينده به حد كمال نرسيده‌اند، اين ترديد وجود دارد كه آيا مي‌توان هنر و علم زندگي شهر را به حساب آورد يا نه… قالب زدن انبوه عظيمي از انسانها حول مركز معيني مثلا در شانزده كيلومتري چارينگ كراس[687] در يك ارگانيسم نظام‌مند، بنحوي كه مطلوبترين شق براي تمامي خانوارهايي باشد كه در آنجا گردآمده‌اند، دستاورد بسيار شاق و متقاعدكننده ترين پيشرفت در مقايسه با تمامي دستاوردهاي پيشين است.“
اين عبارت تحسين برانگيزاست. پس غور و بررسي كامل در نقائص شهر پارينه‌فني، مي‌بايست گزارشات مربوطه را با پذيرش اين نكته كه نمي‌توان امروزه چيزي گفت كه موشكافانه تر يا تيزهوشانه تر از انتقادات هواداران انديشة بهداشت شهري نظير چادويك[688]، ريچاردسون يا سيمون[689] و اصلاح طلبان سياسي نظير شفتزبوري،[690] باكينگهام[691] يا بلامي[692]، پيامبراني نظير راسكين يا موريس و هنرمند خلاقي نظير آلمستد باشد، متوازن ساخت. آناني‌كه براي نخستين بار معايب مبتلا به اين لكه‌هاي وسيع شهري را كشف كردند و گامهاي اكيدي را براي اصلاح آن برداشتند، عناصر بسيار باهوش و الهام يافته از نوعدوستي اين جامعه بودند. آنها چيزهايي را كه مي‌بايست در وهله‌ي نخست اهميت قرار دادند. اين جان راسكين رهبر زيباشناسي ويكتوريايي بود كه از رهبران صنايع خواست تا زمانيكه براي ساكنان شهر هواي تمييز، آب سالم و دسترسي آسان به حومه را فراهم نساخته‌اند در مورد صنعت عجله به‌خرج ندهند، راسكين در كتاب مونراپولوريس[693] مي نويسد وقتي شما بدانيد چگونه شهرها را ساخته و بر آنها حكومت كنيد،…قادر خواهيد بود در خيابانها نفس بكشيد، و ”گردش“ به معناي پياده‌روي بعدازظهر يا بازي در ميادين اطراف اين  شهرها خواهد بود.
شهرها  از نيمه اول قرن نوزدهم كمك شاياني به لحاظ اجتماعي فراهم آورده‌اند، زيرا اين قرن كه به‌ شكل بسيار كاذب در عكس‌العمل به اصول اخلاقي سنگدلانه‌ي عام ثروتمندان عصر فردگرايي خوانده مي‌شود در اصل عصر كامل تجارب مشاركتي بسيار نزديك به مفهوم مورد نظر شارل فوريه تا تصورات رهبران از خود راضي بود. باوجود اينكه سازمان فيزيكي نواحي جديد شهري بالكل نامناسب بود، مي‌بايست خاطر نشان نمود كه روزنه‌هاي اين شهرها، ارگانهاي جديدي نظير اتحاديه‌هاي كارگري، انجمن‌هاي علمي، انجمنهاي تعاوني مصرف و كتابخانه‌هاي عمومي يعني ابزارهايي كه رژيم نظامي سرمايه‌داري مي‌توانست از طريق آنها به دولت رفاه اجتماعي تبديل شود به منظور مشاركت اجتماعي و انديشه ي اجتماعي شكل گرفت. 


________________
فصل 4                              اوج و      
                                  مگالا پليس
1: ائتلاف جديد
تاريخ هر شهر را مي‌توان از توالي رسوبات، ”يعني“ طبقات رسوبي تاريخ مطالعه كرد. اين فرم‌هاي معين و مراحل تكامل در عين حالي كه متوالي هستند به واسطة تك تك عناصر فرايندمدني در فضا انباشته مي‌شوند. نقطة انباشت بيشينه، ”يعني“ تمركز دستاوردهاي گذشته و فعاليت‌هاي جاري، متروپليس مي‌باشد. ظهور شهر بزرگ از ميان  انبوه شهرهاي منطقه‌اي كه مشخصه‌ي قرون وسطا هستند حقيقت چنان آشكاري است كه برخي مورخين اقتصادي آن را گذار از اقتصاد شهري به اقتصاد كلانشهري توصيف كرده‌اند. اين مشخصه، ويژگي تعيين كننده‌اي است اما آيا شاخصي ثابت است؟ آيا اين روند به بلعيدن روستاها، شهرهاي محلي و مراكز منطقه‌اي ادامه خواهند داد؟ آيا حيات شهري به مفهوم تمركز قدرت درتعداد اندكي از كلانشهرهاي نزديك خواهد شد كه خوابگاههاي حومه اي آن در نهايت نواحي روستايي را خواهد بلعيد؟
بسياري ازتحليل‌ها درخصوص رشد شهر معاصر اين مرحلةرا توسعة نهايي در نظرگرفته‌اند. طرح‌هاي زيادي در متروپليس ها براي تداوم اين فرايند و جذب هر چه بيشتر جمعيت تدوين شده است: حتي در كشورهائي كه نرخ افزايش جمعيت به‌سرعت تحليل مي‌رود تداوم گسترش متروپليس‌ها موضوعي مسلم قلمداد مي‌شود. اين آرزوها و طرحها، حتي حركت كور و شتابزده‌ي نيروهاي معاصر، نشاني از تداوم اين فرايند با خود به همراه ندارد؛ زيرا خود محدودكننده مي‌باشد. ضمن اينكه ناتواني‌ها و بارهاي توسعة متروپليس بر هم انباشته شده است. هم اكنون مي‌توان الگوي اجتماعي و اقتصادي جديدي يعني گامي وراي اقتصاد متروپليس برداشت.
متروپليس تا اين لحظه با تبلورتمام عيارنيروهاي تمدن مدرن، يكي از بزرگترين موانع در (224) بهره‌برداري مؤثر انساني از دستاوردهاي خود مي‌باشد. دلايل اين حكم چه مي‌تواند باشد؟ اين امر چگونه اتفاق افتاده است؟ و چه گزينه‌هايي در برابر ما قرار دارد؟ اين سؤالات در جهت يافتن پاسخي ”قانع كننده“ تدوين شده است.
توريستين وبلن[694] ما را با تضاد نهفته در ميان اقدامات قالبي و سودجويانه ميان صنعتگران قديمي كه سرگرمي‌شان كار روزانه ودستاورد مادي شان قدرداني از موفقيت بود و نوع جديدي از سرمايه‌گذاراني كه از ميان بانكداران و بورس بازان ظاهر شدند و دستاورد مالي تنها هدفشان بود، آشنا ساخت. اين تمايز تا حدودي وجه تمايز اصيلي است. اين مفهوم درمحيط‌هائي كه اينان به ايجاد آن كمك كردند منعكس شده است. مي‌توان ميان شهرهاي مصرف كننده و شهرهاي توليدكننده ميان فايوتاون، پيترزبورگ، ليون، تورين، اسن از يكطرف و لندن، نيويورك، پاريس، برلين، رم، و تفريحگاههاي جنبي شان ازطرف ديگر تمييز قايل شد.
طي دورة پارينه-فني، آن‌زمان كه درآمدهاي هنگفتي از فولاد، ذغال سنگ، ماشين آلات و نفت به‌دست مي‌آمد امكان آن وجود داشت كه اين درآمدها به هزينه‌ي منابع و جمعيت محلي انباشته شده و سپس در شهرهاي دورافتاده گرچه كاملا پراكنده نمي‌شد هزينه شود. شهرهاي صنعتي غالبا متقاضي كالاهاي تجملي بودند. با آغاز ربع سوم قرن نوزدهم مركز ثقل از شهرهاي توليدي به شهرهاي بزرگ انتقال يافت: رقابت آزاد به شعار رايج اوايل قرن نوزدهم-گر چه همه گيرنبود-به تلاش براي نيل به انحصار يا شبه انحصار رهنمون  شد.
اين جنبش، جدايي ميان طبقات مختلف اجتماعي را كه تا كنون به طور نسبي از يكديگرمنفك بودند، از بين برد. ائتلاف زمين ، صنعت، صاحبان سرمايه و مقامات اداري تقريبا در تمامي كشورها به‌منظور نيل به حداكثر استثمار مادي شكل گرفت. عناصر قدرت، اشراف، بوروكراسي سياسي و ارتش به هدايت ”منافع ملي“ در راستاي منافع صنعتگران آغاز كردند: آنها در پي مواد خام و بازارهايي بودند كه توان جذب مازاد توليد را داشته باشند و بدين ترتيب تجزيه افريقا، آسيا و بخشهاي ”عقب مانده“ جهان شكل گرفت. صاحبان صنايع به نوبه‌ي خود با كنار گذاشتن شعار بازار و كسب و كار آزاد، به تكيه بر متحدين امپرياليست براي كمك به ثبات صنعت و تحصيل امتيازات انحصاري روي آوردند؛ از اين رو تعرفه‌هاي حمايتي، يارانه‌ها و كمك‌هاي بلاعوض صادراتي به منصه‌ي ظهور رسيد. ائتلاف صاحبان منافع اقتصادي كه بيشتر اشاره شد مسؤل اصلي افزايش مستمر جمعيت در مراكز بزرگ طي قرن نوزدهم و احداث مراكز جديد متروپليس بود. شهر بيش از اندازه رشد يافته، به‌جاي آن كه به‌عنوان پديده‌ي منفرد و پرت نمادي از تمركز سياسي صرف ظاهر شود، به گونه‌ي مسلط تبديل شد: ذغال‌شهر به مثابه شهر صنعتي محض پس از1890م. شكل مغلوب و نهفته به خود گرفت .
حتي در دورافتاده ترين شهرها الگوي نهادي زندگي از الگوي رايج متروپليس تبعيت مي‌كرد: شعارهاي قديمي قدرت-سياست، درخواست‌هاي افراطي ملي‌گرايي و تمايل به علائم فرهنگي و تجاري متروپليس تقريبا عموميت يافت. انگلستان، كشوري كه درآنجا معتقدين به اصالت سود روستاي سبز شكسپير را به روستاي سياه چارلزديكنز تبديل كرده بودند، طي قرن نوزدهم تمامي انگلستان را زير يوغ استثمار خود كشيدند. ديگر كشورها در امواج پياپي استثمار وحشيانه، ازهمين رويه تبعيت كردند. رنگ حيات، كه تحت فشار محيط بيروح شهر صنعتي تحليل رفته بود به‌شكل اونيفورم‌هاي رنگارنگ گاردها و سربازان زره‌دار به متروپليس بازگشت.
بنيان متروپليس درافزايش چشمگيرجمعيت كه در قرن نوزدهم به وقوع پيوست  قرار داشت. جمعيت اروپا ازدويست ميليون نفر در دورة جنگهاي ناپلئون به ششصد ميليون نفر در آغاز جنگ جهاني اول افزايش يافت. اين حجم از جمعيت كه به يك ششم جمعيت كره زمين در عصر مالتوس[695] بالغ مي‌شد در كمتر از يك قرن به يك سوم آن بالغ شد. در سال 1800م. هيچ شهري در جهان غرب جمعيتي بيش از يك ميليون نفرنداشت: لندن، به‌عنوان بزرگترين شهر فقط959310 نفر جمعيت پاريس اندكي بيش از نيم ميليون و وين نصف پاريس جمعيت داشتند. لندن و پاريس كه به ترتيب دوميليون و يك ميليون نفر در سال1850 جمعيت داشتند. به‌لحاظ جمعيتي فاقد رقيب جدي بودند. اما در سال 1900م. يازده متروپليس با بيش از يك ميليون نفرجمعيت شامل برلين، شيكاگو، نيويورك، فيلادلفيا، مسكو، سنت پترزبورگ، وين، توكيو، و كلكته به منصه‌ي ظهور رسيدند .سي سال بعد، در نتيجة تمركز شتابان سرمايه و ابزارهاي نظامي و ماشيني بهره كشي بيست و هفت شهر با جمعيت بيش ازيك ميليون نفرشكل گرفتند كه در رأس آنها نيويورك قرار داشت ]اين سلسله مراتب[ به بيرمنگام ختم مي‌شدو هر قاره حتي استراليا داراي چندين متروپليس بود. رشد شهرهاي داراي جمعيت بيش از يك صدهزار نفر همين طور حلقه‌هاي وسيع حومه اي، حول بخش‌هاي مركزي تمامي اين شهرها نيز چشمگير بود. تقريبا نيمي از جمعيت ايالات متحده در سرشماري سال 1930م. در شعاع سي و دو تا هشتاد كيلومتري شهرهايي با بيش از صدهزار نفر جمعيت زندگي مي‌كردند. تغييرات صرف مقياس و گستره به تحولات كيفي در اين مراكز منجر شد.


2: ديوانسالاري هشت پاگونه
چه نيروهايي فرايند انباشتگي شهري را تسريع نمود؟ چه چيزي متروپليس را به تنديس آرزوهاي اجتماعي و جسارت اقتصادي، حتي براي بخش‌هايي از جهان كه شيوه‌هاي مطلوب زندگي شان بواسطة گسترش ”شهر هشت پاگونه[696]“ تحليل مي‌رفت، مبدل ساخت.
خطوط ريلي قاره اي و راههاي جهاني تجارت اقيانوسي ابزار انباشتگي بودند: ابزاري كه جريان مستمر مواد خام و غذايي را به متروپليس ها فراهم ساختند به نحوي كه تمامي راهها به اين مراكز منتهي مي‌شد. در نتيجه نيروهاي اجتماعي به نفع تمركز ارگان‌هاي اداري در مراكزبزرگ، و وابستگي رو به رشدِ تمامي فعاليت‌هاي اقتصادي، سياسي، آموزشي، اقتصادي، بر فرايند اداري جهت گيري نمودند.
به محض دسترسي به ابزارهاي ارتباطات سريع محرك جديدي براي تمركز ارگان‌هاي اداري حاصل شد: اين امكان بوجود آمد كه در يك نقطه توليدات كنترل شده، جا به جايي كالاها رديابي گشته، و سفارشات داده و يا لغو شوند اعتبارات گسترش يافته و مبادله‌ي كالاها و تسويه‌ي بروات تسهيل شود. كنترل از راه دور، ابتدا در جدايي صف و ستاد در ارتش و سپس به عمليات تجاري تعميم يافت. با ساخت ماشين تايپ در دهة هفتاد ”قرن نوزدهم“ و گسترش همزمان تندنويسي، بخش عمدة تجارت مي‌توانست بر روي كاغذ هماهنگ شود. ابزارهاي ماشيني ارتباطات، ابزار ماشيني تدوين و تكثير اسناد، سيستمهاي ماشيني حسابرسي و كنترل كه تماما به نضج ديوانسالاري گسترده‌ي تجاري كمك كرد،  مي‌توانست در مناطق دور اقدام به فروش نمايد.
كلمه ي ديوانسالاري درحقيقت به تكيه كلام دلسرد كننده‌اي براي ناكارآيي در اواسط قرن نوزدهم تبديل شده بود: چارلزديكنز به استعداد خاصي براي خلق شخصيت سِر تايت بارناكل[697] و ايده‌ي اداره سرگرداني[698] نياز نداشت .همه آحاد جامعه انجام مستقيم و بلاواسطة امور در جهان سياسي و اقتصادي را دشوار يافتند. ساده ترين عمل اجتماعي مستلزم اخذ مجوزهاي قانوني، اسناد و اثبات بود. از اخذ يك قباله گرفته تا ازدواج همة امور مي‌بايست با كمك كارگزاران مخصوص صورت پذيرد. وكلا كه با اشكال و اصطلاحات فني آشنايي داشتند بخش بزرگي از جامعه‌ي در حال رشد را جمعيت حرفه‌اي و ماهر تشكيل مي‌دادند: خدمات وكلا در رعايت و حتي نقض آگاهانه‌ي قانون مورد نياز بود.
در روند بسط و توسعه كه شرح آن رفت ديوانسالاري سياسي آماج انتقادات هميشگي بود، بدين ترتيب كه تصور مي‌شد ديوانسالاري سياسي منحصراً از شيوه‌هاي پرطول و تفصيل و وسواسي بي‌حد و حصر نسبت به فرم تبعيت مي‌كند. اما نارضايي جزمي بازرگانان دربارة رشد غول‌آساي ديوانسالاري سياسي بي‌نهايت خشك بود. اين نكته در اين نگرش فراموش شده بود كه بيشترين بسط ديوانسالاري طي قرن نوزدهم در قلمرو بازرگاني اتفاق افتاده است. بسط ديوانسالاري دربخش بازرگاني رشد ناچيز ديوانسالاري دولتي را كاملا در سايه قرارداده بود. به عبارت ديگر، هيچ دستگاه بزرگ شركتي با شبكه‌ي جهاني از عوامل، طرف‌هاي معامله، نمايندگي‌هاي فروش، كارخانه‌ها، و سرمايه‌گذاران نمي‌توانست بدون تكيه برخدمات انبوهي از كارگزاران صبور ستادي يعني تندنويس‌ها، بايگان‌ها، دفترداران، مديران اداري، مديران فروش و معاونين رنگارنگشان تا معاون پنجم رياست جمهوري كه نامش يا تائيدش مهر نهائي مسئوليت اجرايي را مشخص مي‌ساخت شكل بگيرد. استقرار اين ديوانسالاري در ساختمانهاي اداري و نواحي مسكوني ومستغلات حومه هايكي ازدلايل عمده ي گسترش متروپليس بود:رفت و برگشت اينان به سر كار در محدوده خاص زماني از مسايل فن شناختي پيچيده اي بود كه در مقابل مهندسين و شهرسازان قرار گرفت.
ديوانسالاري نه تنها خودش نيازمند فضاي اداري و زيستي بود بلكه بخش‌هاي جانبي‌اش از جمله فايل ها، گاوصندوق ها، فضاهاي بايگاني جاري و راكد، جايگاهها و گورستانهاي اسناد، جائيكه اسناد بازرگاني به ترتيب حروف الفبا با در نظر گرفتن  امكان بهره‌برداري ، ارجاعات، دعاوي حقوقي و قراردادهاي آتي نگهداري مي‌شدند، سهم فزاينده‌اي از بخش‌هاي جديد شهرها را به اشغال درآوردند. اين دوره، فرم خود را در نوع جديدي ازساختمان اداري يعني نوعي قفس انساني كه ساكنان آن روزهايشان را در مراقبت محتاطانه از برگه‌ها به منظور شماره‌گذاري، بر چسب‌زدن، طبقه‌بندي، برنامه‌ريزي، ثبت، تكثير و بايگاني صرف مي‌كردند تا كالاها و خدماتي كه بدين ترتيب كنترل مي‌شدند در جهت تأمين منافع صاحبان غايب شركت فروخته شوند.
نوعي تثليث جديد مركب ازصاحبان سرمايه، شركت‌هاي بيمه و تبليغات بر عرصه‌ي متروپليس استيلا يافتند. متروپليس از طريق اين عناصر حكومت خود را بر قلمرو سياسي و نقاط دورافتاده در عرصه‌ي سياسي تحميل و به‌طور مستقيم يا غير مستقيم جريان بازگشت باج و خراج به مراكز بزرگ ”شهري“ را تسريع كردند. بنگاه‌هاي اقتصادي، قدرت‌هاي سياسي و سيطره‌ي اجتماعي كه زماني در سراسر كره‌ي خاكي پراكنده بودند در حال حاضر در هفت رم[699] تمركز شدند.براي پولدار شدن و براي اعمال نفوذ مي‌بايست موقعيت مالي مؤثري را در كلان شهر به دست آورد. اين جاو آن جا، گرگ تنهايي چون هنري‌فورد[700]، مي‌توانست موقتاً خارج از سيستم باقي بماند كه در هر حال چنين انزوايي عمدتا نوعي توهم بود توجه داشته باشيد كه چگونه فورد، كه زماني خودرويي در هماهنگي با ضرورت‌هاي زندگي روستايي و عامه‌ي مردم توليد مي كرد، در نهايت در مقابل جذبه‌ي سبك زندگي متروپليس درطرح بدنه‌ي خودرو مورد نظرش تسليم شد.
سرمايه داري انحصاري، ماليه‌ي اعتباري و تشخص مادي سطوح سه‌گانه‌ي هرم متروپليس هستند. هرآنچه در شهربزرگ اتفاق مي‌افتد نهايتا به يكي از اين سه عنصر باز مي‌گردد. متروپليس مخزن طبيعي سرمايه ذيل مرحله‌ي موجود اقتصادي است كه به سبب وجود بانك‌ها، موسسات حق العمل كاري و بورس سهام به‌عنوان نقطة تجمع پس‌اندازهاي نواحي پيراموني، و در رابطه با سرمايه‌هاي جهاني، ”محل تجمع“ سرماية مازاد خارجي است .سرمايه گذاران و توليدكنندگان هر دو به كلان شهر گرايش دارند: نياز فزاينده به سرماية اعتباري، به اهميت چشمگير نزديكي وام گيرندگان به بانك‌هاي بزرگ منجر مي‌شود.
تمركز قدرت مالي در بانكهاي ملي و نيمه-ملي، نظير بانكهاي انگلستان و فرانسه، يا در چنگ بانكداران خصوصي نظير بنگاههاي روشيلد[701] و مورگان[702] كه به لحاظ سياسي مسئوليتي بر عهده‌ي آنان نيست، مشخصه‌ي اين نظام است. همان‌طوري كه بالزاك به ‌وضوح در ابتداي ظهور فرايند تمركز ملاحظه نمود، بانكدار والاترين ”شخص“ به شمار مي‌رفت كه مستقيم يا  غيرمستقيم، دست نشاندگان عرصه‌ي سياسي را ماهرانه به بازي وامي‌داشت: او به احزاب سياسي كمك مي‌كرد، و حمايت وي براي موفقيت امورسياسي يا ابداع صنعتي به همان ميزان امتناعش سرنوشت ساز بود.
رهن و وام مستغلات در متروپليس كه ارزش آنها به واسطة رشد و رونق مستمر متروپليس ”تأمين مي‌شد“، به تكيه گاه شركت‌هاي بيمه و بانك‌هاي پس انداز تبديل شد. اين بنگاهها در راستاي حفظ سرمايه‌هايشان با هر تلاشي در جهت كاهش تراكم ”جمعيت“ مبارزه مي‌كردند، زيرا اين امر مي‌توانست به كاهش ارزش املاك كه مبتني بر تراكم ”جمعيت و سرمايه“ بود منجر شود. توجه داشته باشيد كه چگونه برنامه‌ي دولت روزولت براي بهسازي مناطق آلونك‌نشين و بازسازماندهي و اسكان درحومه به سال1933م. همزمان به واسطة اهداف سازمان ديگر در حفظ ساختار موجود رهن و نرخ بهره يعني سياستي كه كاهش مؤثر بار نامعقول ارزش زمين و وام شهري را غيرممكن مي‌ساخت، خنثي شد.
در دورة قرون وسطي، فجايع و ناامني‌هاي مبتلا به زندگي از طريق سازماندهي صنوف و انجمن‌هاي دوستي خنثي مي‌شد. در متروپليس اين وظيفه بر عهده‌ي شركت مالي خاص يعني شركت‌هاي بيمه مي‌باشد. آتش سوزي، خسارات سيل، بيماري، از كارافتادگي، حوادث و مرگ، تماما از طريق اشكال مختلف بيمه پوشش داده مي‌شود. در محاسباتي كه براي تعيين نرخ‌هاي بيمه به عمل آمد، اولين پيشرفتها درجامعه شناسي آماري به منصه‌ي ظهور رسيد؛ در تلاش بي‌وقفه براي حفظ سلامت و جلوگيري از بيماري ،سازمان‌هاي بزرگي نظير شركت بيمه‌ي عمر متروپل ارزش مادي پيشرفت در اين بخش ها را به واسطة آموزش و كمك‌هاي پزشكي به اثبات رسانده است.
متأسفانه در چارچوب متروپليس موجود، بيمه تلاشي براي نيل به ايمني از طريق انباشت حداكثر خطرات در يك نقطه است. در كوتاه مدت شركت بيمه مي‌تواند راه گشا باشد اما در بلندمدت در مجموع يكي از عوامل مؤثر در ورشكستگي متروپليس خواهد بود .شركت‌هاي بيمه با كنترل منابع گسترده‌ي سرمايه به مالكين صاحب نفوذ زمين‌هاي كشاورزي مناطق دورافتاده همچين املاك متروپل تبديل مي‌شوند. مزارع دورافتاده‌ي آركانزاس و آيوا، كشتزارهاي كائوچوي برزيل و كارخانه‌هاي برق در افريقا بعلاوه‌ي هزاران قلمروي روستايي مستقيما به باجگذار شهر بزرگ از طريق بنگاههاي مالي تبديل شدند. جريان فوق مادامي كه اين سازوكار مولد برق برقرار باشد تداوم خواهد داشت: اما خشكسالي، طوفان شن، زلزله، عرضه بيش از اندازة كالا و يا جنگ جداً ساختار را خواهد لرزاند؛ و ادعاهاي غيرقابل جايگزين متروپليتن به مانعي فرا راه اصلاحات خردمندانه‌ي سياسي مبدل خواهد شد.
بدين ترتيب ضرورت تكميل فرايند تمركز و انحصار متروپليتن به كنترل هر چه بيشتر خواهد انجاميد. گام ضروري براي جلوگيري از رقابت لجام گسيخته‌ي خرده-بخشهاي متروپليتن و شهرستانها انحصار مؤثر آگهي ها، اخبار، تبليغات و مجلات ادواري است، اين چهاربخش داراي مبادي متفاوتي بوده و منافع متفاوتي را يدك مي‌كشند؛ اما به لحاظ تاريخي از همان ابتدا به يكديگر گره خورده‌اند و در نهايت در چارچوب متروپليتن ادغام شده و هدف يگانه اي، يعني اصالت و ارزش بخشيدن به شيوه‌ي زندگي متروپليس را پيگيري مي‌كنند. آنها انگ و برچسب ملي را به وجود آورده و تلاش مي‌كنند بازار ملي را كنترل نمايند: متروپليس تصويري متجانس، يگانه و استاندارد شده از انسان ارائه مي‌كند كه در واقع هيچ رابطه‌اي با اقشار و طبقات منطقه‌اي را برنمي‌تابد گر چه در طي زمان متروپليس توانسته است تا حدودي تصورات مورد نظر خود را جامه‌ي عمل بپوشاند.
در تمامي اين موارد هنر تئاتر، سينما و راديو دوشادوش روزنامه ها و كتب، برتثبيت تمايل ملي به توليد محصولاتي كه متروپليس مي‌تواند براي تحصيل سود به فروش برساند متمركزشدند. همين طور، آنها تصويري از يك زندگي ارزشمند خلق مي‌كنند كه تنها مي‌تواند از طريق تمركز لجام گسيخته‌ي منافع آدمي بر دستاوردها و معيارهاي پولي خلق شود: پوشاك متداول درمتروپليس، زيورآلات متروپليس، هزينه‌هاي گزاف زندگي در پارك اونيو و كورفورستن دام[703] پيكادلي و شانزه ليزه و آماج بلند پروازيهاي همگاني تبديل شد.
تبليغات ”قدرت معنوي“ نظام جديد شده است: بخش عظيمي از ادبيات متروپليس پيدا و پنهان در تلاش براي تشخص جهاني متروپليس كه به اين يا آن محصول خاص محدود نمي‌شود تبليغاتي است. اين شيوه‌ها و معيارها مظاهر قديمي قدرت معنوي، يعني كليسا و دانشگاه را تباه مي‌سازند: اين نهادها بناهاي پر زرق و برق عظيمي را با اتكا به روح تبليغات به شكلي تقليدي خلق نموده و آشكارا به گرته‌برداري از راه و روش سرمايه گذاران كه به طور فزاينده اي بر آنها مي‌باشند، مي‌پردازند، كه در اينجا مي‌توان به استفاده از آگهي‌هاي تجاري براي تأمين مالي نهادها و ارگانهاي مذهبي جهت احداث ابنيه و ديگر اهداف اشاره نمود. اين گونه شباهت ميان مراجع مالي و كليسايي درمتروپليس معاصر مكررا قابل مشاهده مي‌باشد.
جايي كه ارگانهاي مالي وتبليغي متمركز مي‌شوند طبقات مالك نيز گرد هم مي‌آيند؛ زيرا سبك وسياق زندگي نمايشي آنهابراي راهنمايي و كمك به مطبوعات مصور و فيلمهاي خبري بخش اساسي از وسوسه‌اي مادي است. تمركز ثروت پديده‌ي خاص متروپليس است: ثروتي كه توسط طبقات فوق در متروپليس انباشته مي‌شود اگر به شكل سرمايه‌گذاري به تجارت باز نگردد، صرف امور خصوصي و خيريه مي‌شود. تشريفات شاهانه و هزينه‌هاي زياد كه ديگر محدود به دربار نيست به صنايع تجملي متروپليس، يعني صنايع پوشاك، غذايي و زيورآلات، رونق مي‌دهد. مدهاي نامتعارف ثروتمندان به جهت ماهيت جهاني معيارهاي متروپليس آشكارا در مقياس كلان براي استفاده‌ي تمامي آحاد مردم گرته‌برداري و باز توليد مي‌شود. اما در ارتباط با شيوه‌هاي نوع دوستانه انجام پاره‌اي از هزينه‌ها مي‌توان گفت كه بعضي ، نظير بيمارستانها از گذشته به ارث رسيده‌اند و بعضي ديگر نظير بنيادهاي تحقيقاتي، خاص اقتصاد متروپليس هستند، در اينجا نيز ميليونرهاي نظام جديد جايگزين شاهان مستبد مي‌شوند.
در نسل دوم و سوم پول سازي، نوع دوستي به مشغله‌اي با حسن شهرت بالا تبديل مي‌شود. همچنانكه دويست شركت نيمي از سرماية صنعتي امريكا را كنترل مي‌كنند، گروه نسبتاً كوچكي از سرمايه‌داران نهادهاي فرهنگي متروپليتن و بخش قابل توجهي از مناطق دورافتاده را كنترل مي‌كنند. هنگامي كه خطوط جديدي از فعاليت مي‌بايست در حوزه‌ي علوم وصنايع ترويج يابند، براي منابع مالي انباشته شده در متروپليس هيچ راهي جز اين باقي نمي‌ماند كه به اينان و حاميان فعاليت‌هاي جديد با هدايت آنها به سمت خودشان توجه خود را به استقرار بنيادهاي جديد معطوف نمايند. نتيجه اينكه تعداد كثيري از شركتهاي ملي و بين‌المللي-سازمانهاي خيريه، بنيادهاي مركزي و مؤسسات آموزشي و علمي-به طور طبيعي مراكز خود را در نيويورك، لندن و پاريس مستقر ساخته و مشتريان و حاميان در اين شهرها گرد هم مي‌آيند: در اينجا حمايتهاي رقابتي، فرصت يافتن حامي براي تمايلات خاص را افزايش مي‌دهند و سهم نامتناسبي از قدرت و نفوذ و ثروت از سرزمينهاي دورافتاده جذب مي‌شود: به منظورچنگ زدن مجدد به هر يك از اين سه مفهوم، ضروري است كه شهرستاني‌ها سرزمين خود را ترك نموده و براي جايگاهي در متروپليس مبارزه نمايند.
سومين شريك جرم انباشت جمعيت است. ويكتور برنفورد[704] اعتقاد داشت رشد ديوانسالاري سلطنتي، كه ناشي از تمركز سياسي زمان جنگ بود، مشخصه‌اي است كه شهرصنعتي را دگرگون ساخت يا به قدرت و نفوذ و شمار نفوس در متروپليس منجر شد. جنگ، موتورخانه‌ي ديوانسالاري است: جنگ داخلي امريكا و جنگ جهاني در اروپا، جنگهاي ناپلئوني، جنگ فرانسه-اسپانيا، جنگ روسيه-ژاپن و باز هم جنگ جهاني دوم از اين قرار هستند. واقعيت اين است كه امپرياليسم و ماليه‌گرايي دست در دست هم دارند: بهره‌كشي جدا از منشأ داخلي يا خارجي، مستلزم حفاظت، حفاظت از پرچم، حفاظت از نيروهاي نظامي كه زير پرچم رژه مي‌روند مي‌باشد. به موازات انباشت هر چه بيشتر جمعيت در مراكز بزرگ، اين مراكز ضرورتا تا حدود زيادي بر منابع دورافتاده متكي شدند: گسترش پايه‌ي تداركات وحفاظت از ”خطوط حياتي“ كه منابع را به دهانهاي حريص متروپليس سلطنتي متصل مي‌سازد، به وظيفة نيروي زميني و دريايي تبديل مي‌شود.
درحالي‌كه پايه‌ي كشاورزي روستا، دشتهاي محلي و پايه‌ي شهر منطقه‌اي ،منطقه‌ي محلي است، پايه‌ي متروپليس مي‌تواند خارج از واحد سياسي باشد كه متروپليس عضو آن واحد مي‌باشد. رشد مركز بسته به استيلاي متروپليس بر منابع دوردست كالاها و بازارها به طور نامحدود تداوم مي‌يابد. لندن چنين رشدي را طي يك قرن با افزايش جمعيتي به شش ميليون نفر تجربه كرد كه در تاريخ بي‌سابقه است؛ و اين روند به نظام جهاني حمل و نقل و نظام سرمايه گذاري جهاني و مبادلات بازاري وابسته بود كه لندن حريصانه به ابداع و ساخت درهم تنيده‌ي آن كمك كرد.
ذيل روند تمركز قدرت و انباشت جمعيت، واقعيت اقتصادي ديگري نهفته بود. اين واقعيت افزايش اجاره‌ي زمين است كه به ناچار از چنين رشدي تبعيت مي‌كند اجاره‌ي زمين در متروپليس ديگر به‌وسيلة سنت تنظيم نشده و به واسطة كندي تحول در كاربري زمين تثبيت نمي‌شود، (بلكه) از طريق جهشها و محدوديتها رشد مي يابد. قطعات به سرعت با افزايش لجام گسيخته ارزش، تا زمانيكه ”آماده‌ي“ برداشت بيشتري ارزش از سوي كسي كه پيش ازمصرف واقعي،مالك آن است، دست به دست مي‌شوند. تحت سلطه‌ي سرمايه‌داري، افزايش ارزش لازم با تراكم به خودي خود محرك كافي-و توجيه لازم-براي كل فرايند مي‌باشد.
گمان نكنيد كه اين افزايش ارزش تصادفي است. برعكس ، تلاشهاي توانفرسايي براي حفظ آن به عمل مي‌آيد. در روزگار كابت[705]، وي از تأثير نظام سرمايه گذاري در ساخت و ساز بيش از اندازة لندن شكوه مي‌نمود: گرد هم آوردن مستأجرين در مركز، مؤلفه ي قدرتمندي در گسترش آن بود. با اين حال ابزارهاي ديگري كه در اين روند مؤثر بودند: سيستم خط آهن عامدانه طوري طراحي شد تا مسافران و كالاها پيش از عزيمت به جايي، به اجبار از متروپليس لندن عبور نمايند: بدين ترتيب هر مركز بزرگ نظير تار عنكبوت درميان شبكه‌ي حمل ونقل گرفت. مضافا در امريكا همانطوري كه تامپسون[706] خاطر نشان مي‌كند ساختار بهره بر پايه‌ي هزينه‌ي واقعي خدمات نيست قيمتها به طور اختياري طوري تنظيم مي‌شود تا يارانه‌اي را به شهرهاي بزرگ به هزينه‌ي شهرهاي رقيب تحميل نمايد كه احتمالا درموقعيت سهل الوصول‌تري قرارگرفته‌اند هر چند كه هزينه‌ي جابه‌جايي بار درشهرهاي بزرگ به دليل تراكم زيادشان به طورنامناسبي زياد است.
شهربزرگ، به خودي خود نماد تشخص تماميت تمدن است. زندگي در تمامي مناطق پيراموني قرباني معابد خوشي و برجهاي آمال مالي مي‌شود همانطوريكه دره‌ي نيل قرباني آئين خداشناسي سازندگان اهرام شد. از منظر افسانه‌ي اقتصادي ساده لوحانه، كلان شهر غول پيكر صرفا به جهت منافع اقتصادي ملموس يا سلطه‌ي طبيعي موقعيت جغرافيايي اش پديدار مي‌شود.


3: غول پيكرگرايي بي قواره
با هواپيما بر فراز لندن، برلين، نيويورك يا شيكاگو به پرواز درآئيد يا آنها را به اجمال از روي نقشه‌ي شهري يا يك طرح كلي مرور كنيد. اين شهرها به چه چيزي شباهت دارند و چگونه خود را تحديد مي‌نمايند؟ با حركت چشم به سمت حواشي مبهم شهرها امكان تمييز آنها وجود ندارد مگرآنكه اين شهرها به واسطة عوارض طبيعي يعني كرانه‌ي رودخانه‌ها يا ساحل درياچه‌ها محدود شده باشند: آدمي مي‌تواند نظاره‌گر توده‌ي  بي‌قواره‌اي باشد كه در يك طرف با ساختمانها پر شده و در طرف ديگر با لكه‌هاي سبز يا اشكال هندسي متفاوت از تانكرهاي بنزين يا مجموعه‌اي از انبارها پيوستگي‌شان مخدوش شده است. رشدشهر بزرگ ويژگي آميبي دارد: ”اين آميب“ از تقسيم كروموزم‌هاي اجتماعي خود و تبديل به سلول‌هاي جديد ناتوان است، شهربزرگ به رشدخود تا درنورديدن لبه‌ها و پذيرش بي‌قوارگي و بزرگي به مثابه محصول فرعي و اجتناب ناپذير عرصه‌ي فيزيكي ادامه مي‌دهد.
در مانهتن ويل و هارلم نيويورك، روستاها و شهرك‌ها توسط اين شهر بلعيده شده و به اسامي صرف تقليل يافته‌اند؛ در چلسي و كينزينگتون لندن، ارگان‌هاي حكومت محلي و بقاياي حيات مدني مستقل هم چنان پا برجا مانده‌اند؛ با اين حال شهربزرگ هرگز اين نواحي شهري را در سازمان فيزيكي‌اش محصور نساخته است. ولي نسل گذشته با اين رشد تماما ويرانگر، حومه‌ها سريع‌تر از مركز رشد يافتند: بدين ترتيب كه رشد حومه در امريكا دو برابر نرخ رشد متروپليس، و تقريبا شش برابر بخش‌هاي غير متروپل بود. اين بخش‌هاي جديد كه به لحاظ فيزيكي نامنسجم و به لحاظ اجتماعي ناهمگون بودند در حد اعلاي خود مجموعه‌هاي آماري بيش نيستند. اين جاو آن جا مي‌توان در اين توده به طور جزئي خطوط كلي يك شهررا دنبال كرد: اين توده يك شهرنيست بلكه در مفهوم كاركردي بلافاصله پس از فضاي سبز پيرامون كه آن را در بر مي‌گيرد ناحيه‌ي روستايي بيش نيست.
آن چه در شهر دورة باروك، فقط نوعي چشم‌انداز بصري به شمار مي‌آمد در متروپليس متأخر به عرصه‌ي واقعي تحصيل سود از طريق گسترش شهري تبديل مي‌شود. در رشد عمودي شهر نيز همين روند سيطره دارد؛ افزايش ارتفاع، فواصل و تعداد شهرها نيز به واسطة نوعي محرك مستقيم مالي صورت مي‌گيرد. پاره‌اي مواقع بي‌قواره‌گي توده‌ي متروپليتن به واسطة بلوك‌هاي غيرمنتظم و خيابانهاي متوالي بوده، يا كپه‌هاي بي‌حساب و كتاب ساختمان‌ها كه بر الگوي نامنظم خياباني تحميل شده‌اند، نظير سان فرانسيسكو، شيكاگو، ديترويت، لندن متبلور مي‌شود. برخي مواقع لكه‌هاي بزرگي از رشد منتظم و پيوسته نظير پاريس، برلين، مادريد، بوينس آئرس مشاهده مي‌شود. اما تفاوت ميان انواع نظم، تفاوت در درجه‌ي درندشتي، اغتشاش و فروپاشي[707] است. به موازات حركت به خارج از بخش مركزي، بيهودگي پنهان اين رشد، فراگير مي‌شود. چشم آدمي قادر به درك توده‌ي متروپليتن دريك نظر اجمالي نيست. هيچ مكان گردهمايي يگانه‌اي به استثناي خيابان‌هاي شهربزرگ، قادر به تحمل تمامي شهروندان نمي‌باشد. ذهن آدمي قادر به شناخت بيش از يك جز از شهربزرگ و فعاليت‌هاي دقيقاً تخصصي شدة شهروندان آن نيست. براي قدرت، هنگامي كه در چنين مقياسي متمركز مي شود وجه تسميه خاصي وجود دارد: ناتواني و عجز.


4: ابزارتراكم
برخلاف باور عمومي، رشد شهرهاي بزرگ مسبوق به پيشرفتهاي تعيين كننده‌ي دو قرن گذشته بود. اما مرحله‌ي رشد متروپليتن هنگامي عموميت يافت كه ابزارفني تراكم به حدكافي رشد پيدا كرد-و بهره‌برداري از آنها براي توليدكننده و استفاده كننده از اين ابزارها سودمند شد. در هر حال، متروپليس معاصر، نمونه‌ي برجسته‌اي ازشكاف فرهنگي ويژه در حوزه‌ي فنون، يعني تداوم،به‌وسيلة ابزارهاي نو-فني توالب و غايات تمدن پارينه-فني است. ماشين‌آلات و وسايل رفاهي كه مي‌توانند در يك نظام زندگي محور با تمركززدايي هماهنگي داشته باشند در اين جابه ابزاري براي افزايش تراكم يا ارائه‌ي برخي مُسكّن‌هاي كم اهميت به قيمتهاي گزاف مبدل شده‌اند.
شاخص‌ترين دستاوردهاي فني شهر بزرگ آنهايي بودند كه به تراكم افزودند؛ اولين اين دستاوردها هدايت آب، ذخيره سازي عظيم آن، انتقال از طريق مجاري عريض و رودخانه ها از حومه به قلب شهربود. با اتكاء به اين امر، نيويورك به جايگاه بارز خود در اين حوزه مباهات مي‌ورزيد: سيستم كروتون[708] كه در سال 1842 ميلادي افتتاح شد قلعه‌اي زيبا از مهندسي و وسيله‌اي به غايت ماهرانه براي مبارزه با برخي اثرات نامطلوب ازدحام شهري بود. تدارك آب بهداشتي قابل شرب تحت نظارت شهرداري، ابتلاء به تيفوئيد را كاهش داد و افزايش نرخ مرگ ومير در ديگربخش ها را خنثي كرد: بدين ترتيب به چنگ آوردن و تصفيه‌ي حجم عظيمي آب به محور اصلي راهبرد شهري مبدل شد. در نواحي شديدا توسعه يافته ،يا در نواحي با آبخيزهاي محدود، اين معني به تعارض ميان متروپليس و ديگر شهرها و تقسيمات سياسي دامن زد: مبارزه‌ي آريزونا و كاليفرنيا دربارة انحراف آب لوس آنجلس يكي از شديدترين اين تعارضات بود: زيرا حيات بسياري از كشاورزان آريزونا به‌واسطة گسترش شهر تهديد مي شد.
آب جاري نه تنها به عامل ضروري حيات متروپليتن تبديل شد، بلكه حمام را نيز مجددا احياء كرد. حمام به آرامي درميان انبوه كارگران رواج يافت؛ با اين حال تسهيلات نظافتي هنوز به بخش ضروري از معيارهاي زندگي متروپليتن تبديل نشده بود: وان حمام به اثاثيه‌ي دائمي خانه تبديل شد، و بدين ترتيت تهيه‌ي آب سرد و گرم امرمطلوب و محتوم به نظرمي رسيد.       
________________
V:عناصر برنامه                        ]15[ انواع برنامه‌هاي سنتي   (236)
]تصويرسمت چپ رديف بالا[ گرينوبل. طرح طبيعي مدور. بلوكهاي غيرمنتظم كه به‌وسيلة عوارض زمين و ديوارهاي مدور اوليه تحميل شدند.
]تصويرسمت چپ رديف پائين[ تورين . طرح دقيق هندسي با بلوكهايي تقريبا هم اندازه . اندازه‌هاي متفاوت قطعات و جايگزيني‌شان نشان دهنده‌ي انتظام عالي طراحي در مقايسه با طرحهاي شطرنجي قرن نوزدهم مي‌باشد.
]تصويرسمت چپ وسط[ دلفي . طرح شطرنجي غيرمنتظم : هماهنگي طبيعي با سطح تقريبا بدون عوارض زمين، داراي معابر قطري كه امكان دسترسي به ميدان بازار را فراهم مي‌سازد.
] تصويرسمت راست رديف بالا[ شهر نيس . نوعي آكروپليس، شبيه آتن، جنوا و ادينبورگ تپه‌اي داراي استحكامات با سكونت‌گاه اصلي در پائين دست: يك بورگ واقعي . شهرالگوي دوره ي باروك .
]تصويرسمت راست رديف پائين[ كلن . نوع، تركيبي : تقسيمات منتظم رومي در مركز با بلوكهاي غيرمنتظم دراندازه ها و اشكال مختلف با ملحقات و ضمائم متأخر.
ناظران سطحي‌نگر غالبا طرحهايي شبيه تورين يابخشهاي جديد نيس را به عنوان نمونه‌هاي معتبر از انتظام شهري مورد ملاحظه قرار مي‌دهند: حال آنكه شهرهايي را كه با تحولات تدريجي و تعديلها به آرامي رشد كرده‌اند غيرمنتظم يا حتي بدون طرح قلمداد مي‌نمايند. با اين حال سازمان بسيار ظريف زمان و فضا كه در گرينوبل و كلن مشاهده مي‌شود، داراي نظم خاص خود مي‌باشد: ترفندهاي زندگي به تمام معنا، هر دو نوع منتظم وتطبيقي، و نوع ماشيني و سرزنده را در بر مي گيرد.
درنوع اول، طرح بر مبناي برخي اشكال منتظم نظير دايره و مربع تصوير مي‌شود و قطعات زمين و ساختمانهايش با انگاره‌ي غالب همساز مي‌شوند. در طرح تطبيقي وضعيت موجود خاك و زمين پذيرفته شده و مورد تبعيت قرار مي‌گيرند، و سهولت و ضروريات عملكردهاي زندگي را كه در تناسب با الگوههاي طبيعي و نه ذهني قرار دارند ديكته خواهد نمود و انتظام مسلط حاصله محتملا نظير دلفت[709] هندسي و يا غيرمنتظم نظير گرينوبل خواهد بود. توجه خواننده را به وفورباغات در اين دو طرح جلب مي‌نمايم.
هنگامي كه خطوط پستي و بلندي، برجسته و تعيين كننده باشند، عقلانيت اقتصادي در پي انطباق با خطوط تراز زمين برمي‌آيد. در غير اينصورت طرحهاي ”منتظم“ شهرهايي نظير سان فرانسيسكو نه تنها به طور فوق العاده اي پرهزينه بلكه براي نيل به شرايط عملا تحميلي به شكل نامطلوبي تعديل مي‌شوند. با در نظرگرفتن شرايط اجتماعي و موقعيت خاص قطعه زمين، طرح هندسي مي‌تواند طراحي اصيل و ارگانيك باشد: طرح ورن[710] براي لندن گرچه از احتساب بقاياي ]شهري پس ازآتش سوزي لندن[ عاجز ماند و راه به جائي نبردبا اين حال بيان واقعي مكانيزم و سرمايه داري بود. ضعف برنامه‌ريزي تطبيقي اين است كه برخي مواقع به عوامل بيروني تاريخ و جغرافيا بيش از آنكه بايد اهميت قايل مي‌شود: آدمي مي‌تواند و مي‌بايست به هنگام ضرورت كوهها را جابه جا كند و موانع طبيعي را در تقابل با لختي سنت پشت سرگذارد. برنامه ريزي هندسي در پي آن است كه شكل بسيار ساده و ارادي يعني سفسطه‌ي انطباق اجباري و ارادي را به كاركردهاي پيچيده‌ي انساني تحميل نمايد برنامه ريزي هندسي به شكل فاحشي نيازهاي آتي را بدون درك آنها يا توانايي پيش‌بيني كنترل مي‌كند. برنامه ريزي واقعي ارگانيگ هر دو عنصر يعني تطبيق و انتظام صوري، فرزند زمان بودن و جاودانگي، تعديل كاركردي و وضوح تجريدي و انسجام طرح را دربر مي‌‌گيرد. آمستردام نمونه‌ي كلاسيك در اين خصوص است.


________________
v:عناصرطرح                 ] 17و16[ آمستردام-برنامه ريزي ارگانيك
]تصوير بالا[ مرحله‌ي اول: شهر ماهيگيري و تجاري بر روي رودخانه‌ي آمستل[711]: موقعيتي كه شبيه جنوا و زوريخ نيست.ساحل سازي و پل زدن برروي آمستل آغاز مي‌شود و بندر به طور جزئي توسعه مي‌يابد.
]تصويرپائين[ مرحله‌ي سوم: ساخت وساز بلوك‌هاي مسكوني بزرگ و منتظم درسمت راست شهر قديمي در انطباق باتسهيلات جديد انتقال آب كه تا حدودي به تداوم تقسيم ناميمون مزارع و تبديل آن ها به قطعات كوچك‌تر مسكوني منجرشد آغاز مي‌شود.
]تصويربالا[ مرحله‌ي دوم: بهره‌برداري از كانال دفاعي شهر به عنوان مجاري حمل ونقل شهري: ازدياد معابرآبي شهر، افزايش تسهيلات بندري در زمين‌هاي جديد.
]تصويرزير[ مرحله‌ي چهارم: تعديل جزئي بخش‌هاي جديدتر شهر كه به واسطة شبكه‌ي شبه-مدور كانال‌ها تكميل شد. طرح حاصله هر چند به شكل هندسي، انطباق چشمگير با فرصت‌هاي اجتماعي و اقتصادي مي‌باشد كه برنامه‌ريزي شهري هرگز نمي‌توانست در يك مرحلةبه اين نتيجه دست يابد. 
________________
اين سطح از بهداشت جسمي پيش از اين درميان طبقات فرداست مشاهده نشده بود: گام‌هاي بهداشت جسماني بدون شك به واسطة ضرورت غلبه بر اثرات خطرناك و نامطلوب زندگي متروپلين سرعت گرفت. به موازات هر چه ظريف‌تر شدن احداث حمام، هزينه‌ي ساخت واحدهاي مسكوني افزايش يافت، به همين دليل محدوديت متزايدي در فضاي تخصيص يافته به اتاق ها در ميان طبقه‌ي متوسط كه درجبهه‌ي اول استحمام و شست و شو به عنوان پديده‌اي ضروري قرارداشتند، آشكار شد. در نتيجه تلاش براي خلاصي از اثرات نامطلوب ازدحام به افزايش غيرمستقيم ازدحام منجر شد.
تاجائي كه جريان آب، اصطبل آگوئي[712] متروپل را تميز مي‌كرد جريان امور مطلوب بود. براي چنين شهرهايي كه در مقابل تهاجم نظامي بي‌دفاع بودند، وابستگي به آب هستي‌شان را در دورة جنگ دچار مخاطره مي‌كند. بدين ترتيب كه نه تنها منابع دور دست تأمين آب مي‌بايست درمقابل آلودگي حفاظت مي‌شد، بلكه سدها و ايستگاههاي پمپاژ و مجاري آب مي‌بايست درمقابل حملات هوايي محفوظ مي‌ماندند، بدين ترتيب تأمين آب بيش از پيش به صورت كليد سكناي دائمي در شهرها باقي ماند؛ و از آن جائيكه رشد سريع شهر چاههاي آب را زير پوشش برده يا رودخانه‌هاي كم آب را آلوده مي‌كند، ديگرمنبع جايگزين غيرمتمركز و با ارزش بر جاي نماند. در صورتي كه نظام آبرساني به عنوان يك كل مدنظر قرار نگيرد شهر مضمحل خواهد شد. اگر دشمن بتواند تأمين آب متروپليس را براي سه روز دچار اختلال نمايد، زندگي انسان شديدتر از آلودگي گاز سمي درمعرض خطر قرار مي گيرد.
عنصر مهم بعدي در تراكم  و ازدحام، نظام حمل ونقل است. در مراحل اوليه‌ي رشد متروپليس نيازهاي جابه جائي به‌وسيلة درشكه مرتفع مي‌شد؛ و نظربه اينكه نواحي عمدة آن قبل از سال1900م. شكل گرفته بودند، تمامي خيابانها و سامانه‌ي معابر در راستاي بهره برداري از درشكه و واگن طراحي شده بود. با افزايش آمدوشد، بهينه سازي تسهيلات حمل و نقلي در دستور كار قرار گرفت: بدين ترتيب كه ابتدا خيابان هازيرسازي و بعدا براي روسازي از قطعات چوبي و در نهايت ازآسفالت استفاده شد. براي نظافت معابر ،سامانه‌ي عمومي نظافت معابر به راه افتاد: در شهرهاي شمالي امريكا، هزينه‌ي برف روبي براي تسهيل حمل و نقل منظم كالاها و موادغذايي به هزينه‌ي اوليه اضافه مي‌شد.
 بااين حال ، افزايش تسهيلات حمل ونقل به معني كاهش ازدحام درخيابان نبود.حتي با وجود بهره‌برداري از درشكه ، معضلات جدي حمل و نقلي بر نيمه‌ي اول قرن نوزدهم حاكم بود: نيويورك اين مفهوم را با احداث پل عابر پياده برروي خيابان برادوي تجربه كرد. خيابانها مي‌بايست عريض مي‌شدند و خيابانهاي جديد در مقياسهاي بزرگ براي تسهيل ارتباطات و ميان برهاي ضروري به منصه ظهور مي‌رسيدند كه در برخي مواقع نيز اين روند به تخريب بلوك‌هاي مستحكم ساختماني منجرميشد. امتداد خيابان هفتم و عريض شدن خيابان واريك در نيويورك در هر مايل شش ميليون دلار، خيابان واكردرايو در شيكاگو بيست ودو ميليون در مايل هزينه در برداشت، حال آنكه خيابان دو سطحي ]به لحاظ اختلاف ارتفاع[ ميشيگان شانزده ميليون دلار در مايل هزينه دربرداشت. اين هزينه‌هاي سرسام آور مانع جدي بر سر راه بازسازي گسترده ي متروپليس بود.
در مواقع تأمين مالي چنين طرح هايي، حتي به‌طور جزئي، از ماليات‌ها و افزايش ارزش املاك منتفع از طرح، موجبات افزايش كرايه را فراهم ساخت و به نوبه‌ي خود در قيمت بالاي زمين تبلور يافت. نتيجه اين كه تشديد بهره‌برداري بالاخص هنگامي كه ازدحام به افزايش حمل ونقل منجر شد، بهينه سازيها را خنثي كرد. هيچ كس در واقع تمهيدات اضافي لازم براي آمد و شد را بدون تأثير دقيق اين تسهيلات بر ماليات، ارزش زمين و اشغال ]زمين[ پيش بيني نكرده بود. بار هزينه ها را مي‌شد جابه جا داد، اما هزينه‌ي كل پابرجا مي ماند.
آن چه در مورد سامانه‌ي معابر صدق مي‌كند به وجه احسن در مورد سامانه‌ي حمل و نقل ماشين يعني قطار زيرزميني و خط آهن نيز صادق است. اين دو سامانه ]معابر وحمل و نقل[ ماية خوشي متروپليس هستند. باظهور حمل و نقل برقي در دهة آخر قرن نوزدهم ازدحام شديد با ازدياد خطوط آهن و تراموا درشهر و تونل ها و حفاري ها براي حمل و نقل زيرزميني عموميت يافت. معماري ايستگاههاي جديد، از مترو پاريس تا بناهاي زيباي پرفسورگراندر در برلين،يا طرح‌هاي آدامز، هولدن و پيرسون در لندن، در ميان دست آوردهاي برجسته ي متروپليس قرار دارند.
با اين وجود نتيجة تمامي اين تلاشهاي جدي كه به‌طور خود به خودي به بسيج و پراكندگي مستمر ساكنان متروپليس منجرشد بسيار ساده مي‌باشد و آن اينكه تمامي اين تلاشها ازدحام را تشديد كردند. و اما، تفاوت ميان هزينه‌هاي واقعي حمل ونقل و كرايه‌هاي پرداختي-درحدود سه سِنت در نيويورك در مقابل پنج سنت هزينه ي واقعي-يارانه‌ي عمومي به بورس بازان املاك بود.
گرچه سامانه‌هاي حمل ونقل قلمروهاي جديدي را درحاشيه‌ي شهر مي‌گشودند، با اين حال ازدحام دو مركز را نيز تشديد مي‌كردند. به استثناي راه آهن لندن وحومه، خطوط حمل ونقل زيرزميني متروپليتن در راستاي تحميل بارفزاينده‌ي مسافر بر بخش مركزي عمل نمودند. در اواسط دهة 1920م. در حدود دو ميليون نفر از مناطق و نواحي پيراموني، روزانه به مانهتان مي‌آمدند كه بخش عمدة آن در عرض يك و نيم ساعت دو مرتبه در صبح و شب اتفاق مي‌افتاد.
به اثرات تمامي اين تسهيلات جديد توجه كنيد، همان طور كه در سراسر و زير و روي شهر يكديگر را قطع مي‌كنند. زير شهر مشهود، شهر نامشهود مركب از لوله‌هاي آب، مجاري فاضلاب و گاز، سيم‌هاي برق و لوله‌هاي بخار و سيم‌هاي تلفن و زيرزمين‌هاي وسيع كه در آنها برق و حرارت توليد مي‌شد فضا را بزرگتر مي‌كرد: شهري مشتمل بر تونل‌هاي بي‌شمار و تهديدآميز كه كل جمعيت بخش قابل توجهي از روز را در آن جا صرف مي‌كردند.
اين شهر زيرزميني كه گام به گام رشد مي‌كرد خطوط اصلي شبكه‌ي معابر شهري را مورد تبعيت قرار مي‌داد. از آن جائي كه هر يك از مالكين براي خود مظهر قانون بودند هيچ تلاشي براي تدوين سياست جمعي و طرح منسجم كه بتواند رشد خسته‌ كننده‌ي شهر را به شيوه‌ي اقتصادي سامان دهد، شكل نگرفت. مجاري تأسيسات كه امكان آن وجود داشت انتقال يافتند: بدين ترتيب نه تنها هزينه‌ي اتصالات بسيار بالا رفت، بلكه هر گونه تعمير يا تغيير تأسيسات مستلزم تجمع دوره‌اي خيابان و انسداد ترافيك بود.
در اين جا مي‌توان شاهد تناقض در تمدن متروپليتن معاصر بود: تناقض ميان سازمان منطقي جمعي ابزارهاي مادي حيات و فقدان ارگان‌هاي ضروري براي همياري جمعي و كنترل اجتماعي كه نتيجة آن حتي برحسب كارآيي صرفا ماشيني، شكل گيري سامانه‌اي بي نهايت زيان بار مي‌باشد.
متروپليس‌هاي جهان غرب در كنار ابزارهاي عام و عمدة ناظر به ازدحام به مجموعه‌اي از ابزارهاي خاص نيز دست يافتند كه حمل ونقل عمودي با استفاده از آسانسور از اين مقوله بود. آسانسورها ابتدا در كارخانه‌هاي پنبه‌ي منچستر به كارگرفته شدند؛ يكي از اولين آسانسورها كه به‌وسيله‌ي نيروي بخار كار مي‌كرد به سال1853م. در برج كاخ كريستال نيويورك به‌كار گرفته شد و بلافاصله پس از جنگ داخلي امريكا براي اولين بار از اين وسيله در آپارتمان‌هاي نيويورك استفاده شد.اين نمونه به سرعت به ساختمان‌هاي اداري تسرّي يافت و در كنار ابنيه‌ي اسكلت فلزي به‌وسيلة عمده تبديل شد كه به افزايش تراكم قطعات زمين منجر گشت. تا تصويب آئين نامه‌هاي عقب نشيني و ارتفاع ساختمان به سال 1916م. هر مالك از آزادي كامل براي افزودن تراكم تا جائي كه ايمني و فونداسيون واعياني قطعه زمين اجازه مي‌داد برخوردار بود. در حال حاضر اين الگوي خطرناك به نماد پيشرفت مادي تبديل شده است. اين الگو بي‌هيچ دليلي اخيراً در رتردام، پاريس، ليون و مسكو مورد اقتدا قرار گرفته است. در شهر درانسي[713] علي‌رغم وجود فضاهاي باز زياد،اين دستاورد با بارمالي گزاف بي‌معناست.
نتيجة اين رويه بر سامانه‌ي حمل و نقل افزايش ازدحام با افزودن لخته‌ها و حوضچه‌هاي ]جمعيتي[ بود. براي مثال طرح شهري كه براي نيويورك به سال 1811م. تدوين شد بر مبناي ساختمان‌هاي چهار طبقه بود و بر اين مبنا عرض خيابانها كفايت حمل ونقل را مي‌كرد. در نواحي كه ساختمانهاي شانزده طبقه و بيشتر احداث شد، زمين كافي حتي براي احداث خيابان در مقياس پيشين نيز وجود نداشت خوشبختانه به‌دليل ضرورت گردش هوا، متوسط طبقات در نيويورك، علي رغم وجود آسمان خراش ها، امروزه هم چنان كمتر از برلين و پاريس است.
اين انديشه كه جابه‌جائي عمودي ازدحام افقي را كاهش مي‌دهد يكي ازدلايلي است كه از فرط استيصال و با وجودِ ناكارآمدي همچنان به عنوان دست‌آويزي مورد استفاده قرار مي‌گيرد. استفاده از سامانه‌ي جابه‌جائي عمودي نه تنها استفاده از خيابانها و خطوط حمل و نقل مجاور را شدت مي‌بخشد، بلكه اشكال ثانوي ازدحام در ساختمانها را در مقاطع اوج جابه‌جائي در صبح، ظهر و شب را به‌وجودآورده و به تأخيرات و انسدادها مي‌افزايد.


5: هزينه‌هاي انسداد
واقعيت ازدحام متروپليس غيرقابل انكاراست. برخي اين ازدحام را به‌طور تجريدي از روي نقشه‌هاي تراكم و آمد و شد مدنظر قرار مي‌دهند: برخي در اغتشاش و همهمة خيابان ها مشاركت دارند، برخي در توقف‌هاي پايان ناپذير ناشي از چراغهاي راهنمايي در حركت از يك طرف شهر به طرف ديگر گير مي‌افتند، برخي با اين حقيقت محض در آسانسورهاي شلوغ اداري يافضاهاي شديدا مملو از جمعيت قطار زيرزميني به‌ لحاظ فيزيكي تحت فشار قرار مي‌گيرند كه با بوي زننده‌ي بدن انسانها در عصر روزهاي تابستاني انباشته مي‌شود. ازدحام به شكل محدوديت حركت و فضاي تنگ و كوچك تبلور مي‌يابد: كمبود فضاي اداري، كمبود فضاي مسكوني، حضور همه جانبه‌ي شلوغي ]از مظاهر اين امر هستند[ شكلي كه متروپليس به آن نايل مي‌شود فرم توده اي است: گردش صف‌هاي طولاني در بوردوالك جزيره كني[714]، يا انبوه تماشاگران در سالن بوكس واستاديوم فوتبال ]تبلور اين فرم توده‌اي هستند[ گريز از اين مكان‌هاي پرازدحام نيازمند مهارت و شكيبائي است: مواظب پاهايت باش!…براي چه عجله داري؟ حتي خودرو كه در ابتدا محمل حركت راحت و مديريت آزاد فضا بود به واسطة ازدحام به گامهاي نامطمئن يك عابر پياده تقليل مي‌يابد. اغتشاش، محدوديت، انسداد اين سه فراورده‌هاي فرعي ازدحام در متروپليس مي‌باشند. آناني كه درپي گريز به فضاهاي دلباز حومه‌ها هستند به دشوار كردن گريز از محدوده‌هاي گسترده‌ي شهر براي كساني كه در شهر باقي مي‌مانند كمك مي‌كنند.
هزينه‌هاي ازدحام و شلوغي متروپليس را در نظر آوريد. به نظر مي‌رسد كه اين هزينه‌ها به نقطه‌اي تمايل دارند كه حتي اگربه لحاظ انساني قابل تحمل باشد از منظر مالي توان فرسا خواهد شد.
محدوديت‌هاي طبيعي صرف در مقابل ازدحام متروپليس به اين سه عنصر، يعني به ميزان آب در دسترس، نقطة ذوب يك متروپليس در متروپليس رقيب، و در نهايت هزينه‌ي حمل و نقل مكانيزه هنگامي كه نواحي پيراموني بسيار دور از مركز قرار دارند، منوط است .با اين حال مدت ها قبل از اين كه دو محدوديت نخست ظاهر شود عيب و ضعف جدي ديگري به منصه‌ي ظهور مي‌رسد. 
نخست، تقاضا براي آب متروپليس به موازات جذب هرچه بيشترجمعيت مي‌بايست پس كرانه‌هايش را براي دست‌يابي به آب هضم نمايد. نيويورك علاوه بر سامانه‌ي كروتون مجبور شد كه سامانه‌ي عظيم كت اسكيلز[715] رابراي كسب منابع آب در كيلومترها دورتر احداث نمايد. در كمتر از بيست سال، نياز براي منبع جديد اجتناب ناپذير شد: شهر اينك براي دست‌يابي به آب رودخانه‌ي ساسكوآنا[716] به نقطه اي بسيار دوردست كشيده مي‌شود كه مورد ادعاي ايالت‌هاي پنسيلوانيا و نيوجرسي نيز مي‌باشد. هر كيلومتر اضافي لوله وتونل ، هر سد جديد، به هزينه‌ي تأمين آب مي‌افزايد.
هنگامي كه طرح منطقه‌اي، نيويورك، مطالعه‌اي را در مورد سامانه‌ي آب انجام داد به اين نكته دست يافت كه هزينه‌ي آب طي دهة 1920م. ميان 35 تا 65 دلار براي هرنفر در سال بوده است. در صورتي كه همين نرخ  رشد حفظ شود، هزينه‌ي سالانه‌ي تأمين آب براي هر نفر به 69 دلارخواهد رسيد: به عبارت ديگر يك خانوار چهار نفره، به نسبت متناسب مي‌بايد فقط 276 دلار براي آب در سال بپردازد كه تقريبا يك سوم مبلغ كرايه سكونتگاه شهري است. افزايش مصرف آب در بخش صنايع، نظافت خانگي، سامانه‌ي تهويه‌ي هوا نياز به آب را تشديد، و هزينه ها را افزايش خواهد داد. در حقيقت آخرين بازيچه‌ي مهندسين متروپليتن، يعني سامانه‌ي تهويه هوا اگر با اقبال عام مواجه شود چنان تقاضايي را براي آب فراهم مي‌كند كه به خودي خود براي بر هم زدن نظام مالي شهر كفايت خواهد كرد به نحوي كه هزينه‌ي زياد نگهداري هر واحد از اين سامانه بر فروپاشي كلي آن پيشي خواهد گرفت.
هزينه‌ي كل سامانه‌هاي حمل و نقل ضروري در يك شهر بزرگ هر چند كه در اين ميان برخي عوامل از محاسبه‌ي دقيق تن مي‌زنند، به همين اندازه زياد مي‌باشد. سرماية اوليه بالاخص در رابطه با سامانه‌هاي زيرزميني به همراه مسايل مربوط به حفاري تونل بالضروره زياد است؛ با اين حال همين هزينه فقط بخشي از كل هزينه به‌شمار مي‌رود. سال به سال مي‌بايست به هزينه‌ي ذغال سنگ مصرف شده در جابه‌جايي انسان ها اضافه نمود؛ فراتر از اين مي‌بايست به هزينه‌هاي انساني، فرسايش روانشناختي، خستگي و آزارهاي روان شناختي و افسردگي ناشي از حركت روزانه‌ي پاندولي ميان خوابگاه و محل كار را نيز افزود.]در اين رابطه[ ساعاتي را كه آدمي بطور گيج ومنگ در سفرهاي روزانه صرف مي‌كند مورد ملاحظه قرار دهيد: دقايق و ساعاتي كه دراوج آمد و شد نمي‌توان حتي در كرختي بي‌ماية روزنامه‌ها آن را مورد استفاده قرار داد. به اين معضلات افسردگي ناشي از سفرهاي خستگي آور، بيمارهاي مسري در خودروهاي شلوغ، آشوب‌هاي معده‌اي، روده‌اي ناشي از اضطراب رسيدن به اداره يا كارخانه را نيز بيافزائيد.
امرسون[717] مدعي بود كه زندگي به معناي داشتن روزهاي خوب است؛ اما مي‌بايد بلافاصله اضافه كرد همچنين داشتن دقايق خوب. چه كسي مي‌تواند منكر ضرورت  تاوان و غرامت براي كارگران متروپلين شود كه اضطراب و افسردگي بيست، چهل و شصت دقيقه‌اي را هر شب و صبح در عبور از گنداب-روهاي انساني متروپليتن تلف مي‌كنند. پياده‌روي روزانه تا محل كار به مسافت يكي دو كيلومتر حداقل چاشني نيروبخش براي كارگراني است كه بخشي از ساعات كار روزانه‌ي خود را در صنايع متروپليتن به‌صورت نشسته يا ساكن نظير ماشين نويسي، ماشين نويسي لينوليومي و دو زندگي مي‌گذرانند. در سامانه‌ي قطارهاي زيرزميني، مي‌توان شاهد شكل برجسته‌اي از اتلاف ]منابع[ متروپليتن، بسيار بيش از سامانه‌ي آب و سامانه‌ي دفع مواد ضايع، يعني صرف مقادير زيادي از زمان، انرژي، پول و شادابي در فعاليتي كه في نفسه داراي هيچ ارزشي نيست بود؛ فعاليتي كه ثمره‌ي عمدة آن صحه گذاشتن بر ازدحام و شلوغي متروپليس و افزايش ارزشهاي پولي است كه به‌وسيلة مالكين و سرمايه گذاران انباشته مي‌شود.
تمركز زدايي سازمان يافته صنعت و تأسيس مجموعه‌اي از مراكز فرعي در منطقه متروپليتن بخش قابل قبولي از حمل و نقل در اين محدوده را كاهش خواهد داد. اما اين موضوع غير ممكن است؛ زيرا ازدحام بهانه‌ي احداث قطار زيرزميني بوده و اين به نوبه‌ي خود بهانه‌ي قدرتمندي براي ازدحام است. احتمال دارد شهردار خوش فكري چون لاگوارديا[718] بدين نكته برسد كه مي‌توان بهينه سازهاي مؤثري را در شهري با يك ميليون نفر جمعيت در مقايسه با شهر پنج ميليوني تدارك ديد، اما اين موضوع مورد اجماع ساكنان متروپليتن نيست. از آن جائي كه ازدحام به شكل قيمت هرمي در رانت زمين و وام‌هاي مسكن متبلور مي‌شود، هر تلاش براي بازسازماندهي متروپليس بر مبناي عقلانيت، ثبات آن هرم را تهديد مي‌كند كه به معناي فروپاشي و سقوط قيمتها در ناحيه‌ي مركزي و بروز انقباض فرضي درثروتهاي آينده مي‌شود.به همين دليل تمامي بانكها، هر شركت بيمه، هر مالك و نهايتا هر سپرده گذار بانك پس انداز داراي سهمي از سرمايه‌گذاري در ازدحام و شلوغي است. ساختار كلي ارزشهاي موجود پولي و اعتباري بر تداوم نامحدود الگوي رايج  متروپليتن ابتناء دارد.
تمامي آرزوهاي فوق، حباب‌هاي عظيم الجثه‌اي بيش نيستند.طي قرن نوزدهم هزينه‌ي تأسيسات ضروري مكانيكي براي موجوديت متروپليتن به سرعت افزايش يافت. از اين رو علي‌رغم غناي اساطيري متروپليس، شهر به طور مستمر با هزينه‌هاي غير متناسب با درآمدها يا منافع‌اش تهديد مي‌شود. متروپليس به‌ واسطة ناتواني از مواجهه با معضل برنامه‌ريزي اجتماعي اقتصادي، يعني همان جائي كه كنترل مؤثر ]معضلات[ امكان پذير مي‌باشد به‌طور ناشيانه با مسكن‌هاي مكانيكي زيرورو مي‌شود. سياست خرج بيش از دخل با اميد دست يافتن به درآمدهاي بيشتر از طريق افزايش جمعيت كه به همراه خود افزايش درآمدهاي مالياتي را به همراه مي‌آورد، بيماري مزمن متروپليس است : عادتي كه حتي به‌وسيلة شهرهاي كوچك كه ادعاي متروپلي دارند تقليد مي شود.
در ايالات متحده تنها شهر ميلواكي به‌طور تصادفي از اين معيارهاي مالي كه توانايي پرداخت هزينه‌ها را بدون انباشتن كاستي‌هاي فجيع اجتماعي امكان پذير مي‌سازد به حد كافي آسوده مي‌باشد. در واقع هر گروه جديدي از كارگران با درآمدهاي پائين نوعي بدهي شهري است و اين به معناي ماليات مضاعف بر بودجه مي‌باشد.
در اين جا منبع جديدي از ازدحام نهفته است. هر گونه تسهيلات جديد مستلزم گروههاي جديدي از كارگران براي ساخت و اداره‌ي آن و در نتيجه افزايش شمار كارگراني است كه نيازمند كالاها و خدمات مي‌باشند. متروپليس به محض آنكه به نقطة معيني از تمركز رسيد به جمع كردن جمعيت نظير گلوله‌ي برفي كه در سرازيري به حركت درآمده است خواهد پرداخت و در راستاي بازار در حال گسترش مصرف ديگر صنايع را كه مشتاق  بهره‌برداري از بازار متمركز هستند به درون منطقه‌ي متروپليتن جذب نموده و اين دور تكرار تقاضاهاي جديد براي راه، خدمات جديد شهري و مسكن جديد تداوم خواهد يافت و هنگامي كه هزينه‌هاي زياد خدمات شهري سودي براي سرمايه‌گذار باقي نگذارد، شهرداري خود متقبل اين بار خواهد شد كه برخي آن‌را سوسياليسم ناقص مي‌خوانند. چرخش به سمت مالكيت جمعي و نبود سود نمي‌تواند وضعيت واقعي را بهبود ببخشد وضعيتي كه در آن مبالغ گزافي براي حفظ سازمان فيزيكي كه مي‌بايست تمركز زدايي شود و ساختار اعتباري كه مي‌بايست تعديل شود، هزينه مي‌شود.
توجه داشته باشيد كه نه تنها هزينه‌ي تأسيسات مكانيكي داراي رابطه‌ي مستقيمي به اندازة شهر مي‌باشد بلكه هزينه‌اي ديگر خدمات را نيز بالا مي‌برد. هزينه‌ي اجتماعي سرقت و ديگر اشكال جنايت چيست؟ سرقت در شهرهاي دويست و پنجاه هزار نفري هفت برابر شهرهاي ده هزار نفري است: در شهرهاي بزرگ 189 نفر در هر ده هزار نفر در مقايسه با 94 نفر در مراكز كوچك براي پليس شناخته شده مي‌باشد كه به معناي دادگاهها، زندان ها و پليس بيشتر و ابزارهاي بسيار هزينه‌بر براي حفظ قانون و نظم است.
بخشي از هزينه‌هاي ازدحام مستقيما از مردم اخذ مي‌شود. ديگر هزينه‌ها به شكل قيمت‌هاي بالاي محصولات متروپليتن، حتي محصولاتي كه صرفا به لحاظ مالي به‌وسيلة گروههايي در مراكز بزرگ كنترل مي‌شود، تبلور مي‌يابد. با اين حال بخش بزرگي از اين بار به شكل محلات فرسوده و فرصت‌هاي فقيرانه‌ي زندگي تبلور مي‌يابد. ثروتمندترين ساكنان نيويورك تنها توانايي تقبل هزينه‌هاي باغچه‌ي كوچكي را در مقايسه با ساكنان بسياري از شهرهاي كوچك را دارند: همين طور ساكنان اين شهرها به لحاظ ديد و منظر در محيط نيروبخشي قرار دارند كه در شهرهاي بيش از اندازة بزرگ حتي به‌وسيلة پول نيز قابل ابتياع نيست. دير يا زود اين هزينه‌ها و فرسودگي‌ها رودررو قرار خواهند گرفت. زماني كه چنين موفقيت‌هاي پرهزينه به شكل خردمندانه اي تقليل داده شوند، علت وجودي ازدحام ناپديد خواهد شد.


6: نواحي فلاكت زده
آدمي مي‌بايد توسعة آرام متروپليس را ازموقعيت ايده‌آل در زمان نظاره‌گر باشد و تحولي را كه طي يك قرن به‌ وقوع پيوسته است، مشاهده نمايد. در وهله‌ي نخست باغات پشت خانه‌ها و فضاهاي تنفسي ناپديد مي‌شوند؛ در نتيجه زمين از دسترس اين نواحي باز خارج مي‌شود؛ سپس نواحي مسكوني اوليه دچار فرسودگي شده و ساكنان اوليه از آنجا بيرون رفته و اقشار فرودست اقتصادي جايگزين آنها مي‌شوند: بعد از اين مرحله، اين محلات پرازدحام به‌عنوان ناحيه‌ي بي‌انتقالي ميان مركز تجاري و نواحي خوابگاهي عمل نموده و در بي‌نظمي و فلاكتشان نقاط مطلوبي براي نضج انواع بيماريها و جنايات مي‌گردند كه در اين خصوص مي‌توانيد بررسي‌هاي دقيق جامعه‌شناسان مكتب شيكاگو را مورد مطالعه قرار دهيد. با اين حال هر منطقه به‌طوربالقوه در متروپليس در معرض تبديل شدن به ناحيه‌ي انتقالي قرار دارد، و به جهت بي‌ثباتي و بلاتكليفي شديد در رابطه با كاربري‌هاي آتي، تمامي مناطق در معرض اين خطر قرار دارند كه محمل مرمت و نوسازي ادواري قرار نگيرند. با توجه به اينكه ثبات كاربري ها و قيمت ها از منظر تجاري وضعيتي چندان مطلوب تر از مرگ نيست، در نظام‌هاي موجود اقتصادي محرك و انگيزش كافي براي به چالش طلبيدن دلايل و موجبات اضمحلال و فلاكت زدگي وجود ندارد.
فرضي كه تمامي اين مباحث برآن اتكا دارد اين است كه جمعيت مي‌بايد به افزايش خود ادامه داده و قيمت‌ها اوج گيرند. واقعيت اين است كه جمعيت و قيمت‌ها مي‌توانند كاهش يابند و در عين حال فلاكت دائمي شود. مي‌توان در عمل  شاهد تعارضي در طرح‌هاي منطقه‌بندي يك نسل گذشته در تبعيت از نيويورك 1916 بود اين طرح‌ها نه تنها چهار تا بيست برابر فضاي موردنياز در آينده را به كاربري‌هاي صنعتي و تجاري اختصاص دادند بلكه حتي با دست و دلبازي تمام زمينة تشديد استفاده را در صورت وجود تقاضا فراهم كردند هر چند اين امر مي‌توانست الگوي عمومي شهر را كه مي‌بايست به شكل خردمندانه بدان دست يافت واژگون نمايد. مضافا هيچ يك از مقررات منطقه‌بندي بيانگر تمهيدات لازم براي انقباض قيمت‌هاي زمين نبودند و بدين‌ترتيب زمينة عقب‌گرد از كاربري تجاري به مسكوني يا از بخش مستغلات به فضاهاي سبز و پارك را گرچه بسيار ساده مي‌نمايد كه تعديل ريشه‌اي در راستاي نيازهاي جديد مي‌بايست به هر دو شيوه متوسل شود فراهم نياورد. فرض عام اين است كه قيمت‌ها فقط در يك جهت، و آنهم فقط صعودي تغيير يابند.
اما هنگامي كه فرسودگي روندي معكوس در پيش مي‌گيرد و ساكنان يا مالكان ساختمانها ديگر نمي‌توانند سهم مالياتهاي شهري خود را بپردازند، بخش نظافت معابر به چشم‌پوشي از واحدهاي همسايگي بسيار فرسوده جائي كه نياز به بهداشت عمومي غالبا شديدتر مي‌باشد تمايل يافته و حتي بازرسان آتش نشاني و بهداشتي اهمال كاري پيشه كرده و مرمت و نوسازي ضروري براي حفظ منطقه فرسوده در حد استانداردها، به‌واسطة سود اندكي كه براي سرمايه گذاري در پي دارد كنار گذارده مي‌شود و مأموران شهرداري با بي‌تفاوتي، تباني يا رشوه اجازه مي‌دهند فرسودگي تشديد شود: بدين ترتيب سقف‌ها دچار نقص شده، ترك‌هاي گچي بر روي ديوارها ظاهر مي‌شوند؛ توالت‌ها بدون تعمير به حال خود رها شده؛ حوضچه‌هاي آب به زير زمين انتقال مي‌يابند؛ قطعات كوچك سبز كه زماني محل بازي بودند ناپديد شده و انباشته از تفاله، كاغذپاره، جعبه‌هاي بي‌مصرف و فنرهاي خرد و خمير تختخوابها و فلزات مي‌شوند. جائي كه روزي خيابان عمارات مجلل بوده است نظير خيابان اسليد كليولند يا بخشهايي از ساوث سايد در شيكاگو-به محلات پست، خانه‌هاي شبانه روزي و مستغلات كه پرازدحام و كثيف هستند، مبدل مي‌شوند. مرحله‌ي پاياني اين فرايندجمعيت زدايي است: خانه‌هاي متروكه و مخروبه، نه اجاره‌اي و نه مالياتي، و مسؤليت مدني و اجتماعي بسيار گسترده كه به شهر تحميل مي‌شود. 
بديل فرسودگي فزاينده‌ي شهري كه شرح آن رفت، استاندارد كردن فلاكت است، كه مي‌توان از اين موارد به بخش مستغلات قانون جديد در برونكس[719]، بخش خانه‌هاي تك‌خانوارهاي كوئينز، خيابانهاي كثيف براكستون يا تقاطع كلافام[720]، مستغلات برلين، هامبورگ و پاريس كه قبل ازجنگ جهاني اول ساخته شدند اشاره كرد-تفاوت ميان اين ساختمانها و فرسودگي ناشي تغيير تدريجي ساختمانهاي قديمي، همسان تفاوت روسپيگري رسمي و آنچه به‌طور اتفاقي صورت مي‌گيرد، مي‌باشد.‌ حداكثر دستاورد نواحي مفلوك با قاعده نظم ظاهري است؛ اما محتوا همچنان پابرجاست.
حقيقت اين است كه مهاجرت جمعيت و كاربري‌هاي بديل، برآيند‌هاي غيرقابل اجتناب توسعة متروپلين ذيل سامانه‌ي توليدي سرمايه‌داري است. شرايط فرسودگي در جوار مركز متروپليس موجب حركت به سمت نواحي خارج از شهر مي‌شود چيزي كه حركت خلاف آن را در بخشهاي مطلوب تر شاهد هستيم. بلافاصله پس از آنكه اين بخشها گسترش يافته و كاملا زير ساخت و ساز قرار گرفتند كم كم تنزل يافته و هنگامي كه فضاهاي باز پيراموني آنها به دليل ظرفيت جذب ناپديد شد، آنهايي كه مي‌توانند يك بار ديگر به آن سوي ناحيه‌ي فرسوده حركت مي‌كنند. زمين‌هاي داراي قيمت بالا كشش زيادي براي جذب صنايع سنگين دارند كه نيازمند زمين بيشتر براي گسترش به سمت نواحي پيرامون متروپليس هستند: در نتيجه فشار در مركز موجد حلقه‌ي تازه‌اي از فرسودگي مي‌شود؛ كه اين توسعة حاشيه‌اي نيز غالبا به همان اندازة ناحيه‌ي مركزي نامطبوع مي‌باشد پاريس و لندن اين گرايش را به ميزان كمتري در قياس با نيويورك، شيكاگو و فيلادلفيا از خود نشان دادند، با اين حال اين روند در اطراف كاخ وسس[721] در پاريس و ميدان بركلي در لندن مشهود است.
بسياري از محققين امورشهري هم چنين مديران سياسي بدان گرايش دارند كه وجود مناطق فرسوده را پديده‌اي تصادفي در توسعة شهري معاصر قلمداد نمايند. بالعكس، ازدحام جمعيت در مركز و تلاش در رفع بي‌ثباتي با افزودن برجمعيت موجود، به بخش عمده‌اي از ابنيه ويژگي انتقالي مي‌بخشد: گمان مي‌رود كه جمعيت وارد و خارج مي‌شوند و مشاغل كوچك به‌وسيله‌ي نواحي مسكوني هضم خواهند شد و هر خيابان مسكوني بالقوه به معبر آمد و شد و تجارت مبدل خواهند شد و مغازه‌هاي كوچك و فروشگاهها در نقطة غيرقابل پيش بيني از فضا و زمان به‌وسيلة فروشگاههاي بزرگ يا ساختمان اداري جايگزين خواهند شد. طراحي نواحي مسكوني به شكلي كه قابليت تبديل آن به ديگر انواع نواحي با مشكلات و تغييرات كلي همراه باشند براي ذهن مهندسان متروپليتن بيگانه است. در اين راستا نظم نويني در لندن پس از 1910م. آمستردام پس از 1920م. و ديگر شهرهاي بزرگ با اندك تأخير پايه گذاري شد: با اين حال براي آنكه اين حركت در لندن جائي كه در آنجا بازسازي به جديت پيگيري مي‌شود، به پديده‌اي مسلط تبديل شود فرصت بيشتري لازم مي‌باشد.
ناحيه‌ي فرسوده گستره‌اي است كه به طور مزمن از پرداخت سهم خود براي استفاده از خدمات اساسي و ضروري ناتوان بوده و به دلايل اقتصادي قادر به نوسازي و مرمت خود نيست. تمامي واحدهاي همسايگي كارگري با فقر مطلق در وضعيت فرسودگي قرار دارند، زيرا در مناطق حاشيه اي، هزينه‌ي خدمات كه آن ها را به مركز متصل مي‌سازد بدون افزايش هم زمان در درآمد يا مزاياي اقتصادي ساكنان به سرعت رشد يافته است؛ حال آنكه در مركز ازدحام شديد در وحشتناك ترين شكل خود توان پرداخت هزينه‌ي خدمات راخواهديافت.


7 : پذيرش نقص
درشكل بندي اوليه‌ي شهري نهادهاي مركزي شهر ارتباط مستقيمي را با كل جمعيت  خود داشتند. حتي هنگامي كه شهر در محلات با كليساي مجزاي بخش و بازارهاي فرعي سازمان مي‌يافت سازمان‌هاي مركزي به واسطة حركت پياده در دسترس قرار داشتند. به موازات رشد اندازة شهر اين سازمان ها موقعيت نسبتاً كم اهميت تري را در حيات فعال شهروندان اشغال مي‌كنند. (در اين خصوص به فرمان شوراي عمومي ماساچوست در قرن نوزدهم مبني بر اينكه هيچ كس نبايد در فاصله‌اي بيش ازنيم مايل از كمون مربوطه زندگي كند مبادا كه در انجام تعهدات اجتماعي دچار قصور شود توجه نمائيد. در متروپليس، نهادهايي كه در ابتدا درخدمت صدهزار نفر بودند از برآوردن نيازهاي جمعيتي ده برابر بيشتر عاجز ماندند. حتي در صورتي كه اندازة شهر فقط دو برابر مي‌شد اين نهادها صرفا به دليل ازدحام داخلي دچار كاستي مي‌شدند.
درحقيقت گسترش متروپليتن با عقب ماندگي دائمي نهادهاي ضروري زندگي اجتماعي در نواحي دور از مركز همراهي مي‌شود كه يكي از ويژگيهاي مشخص نواحي فرسوده و كثيف مي‌باشد كه به‌واسطة نبود يا استفاده نامناسب از آن نهاد مورد غفلت قرار مي‌گيرد. در اين نواحي بحران زده، آدمي مي‌تواند در حدود نيم مايل بدون مشاهده‌ي حتي يك مدرسه، كتابخانه‌ي عمومي‌، زمين بازي، آتش نشاني و حتي سينما يا كليسا پرسه بزند كه در غير اينصورت مي‌توان نتيجه گرفت كه آن نهاد بسيار پيش پاافتاده و به شكل موقت شكل گرفته است.
در واقع با افزايش شكاف ميان تأسيسات و گسترش شهر، كمبود فزاينده‌ي تسهيلات چشمگيرتر خواهد شد. به عبارت ديگر، بخش مركزي تنها منطقه‌اي از متروپليس است كه با كارآئي كامل كاركرده و در راستاي نيازهاي اقليت كوچكي از كل جمعيت عمل مي‌نمايد. اين وضعيت محتملا علايق خاص اقليت‌ها را برآورده مي‌سازد براي مثال، دوستداران موسيقي در متروپليس، به اندازه‌اي اشباع مي‌شوند كه يك مركز رده پائين‌تر-تحت سيطره‌ي اقتصاد متروپليتن-به ندرت مي‌تواند اين نياز را ارضاء كند. اشاعه‌ي بالاترين معيارهاي متروپليتن درهرجايي كه اندك جمعيتي گردهم آمده اند به يك مضحكه منتهي مي‌شود. استانداردهاي فرهنگي در نواحي متروپليتن به مقدار بسيار اندكي از استانداردهاي مسكن-بيغوله-بالاتر است.
آنچه كه ”رشد“ متروپليس خوانده مي‌شود در حقيقت جذب دائمي طبقه‌ي كارگر مي‌باشد كه قادر است خود را با محيطي فاقد منابع كافي فرهنگي و طبيعي يعني بدون هواي پاك ، بدون خواب عميق، بدون باغ نشاط آور يا محل بازي، بدون دسترسي به آسمان آبي و نور خورشيد، بدون توانايي حركت آزاد و بازي خودجوش يا يك زندگي سالم جنسي وفق دهد. مناطق مشهور فرسوده ي متروپليس اساسا نواحي ”بدون هيچ بگذران” هستند. اگر شما ساكن اين نواحي باشيد براي مشاهده‌ي  منظر شهري مي‌بايست دو مايل در يك اتوبوس و اگر خواهان لمس طبيعت باشيد مي‌بايد در يك قطار شلوغ به نواحي دور از شهر سفر كنيد. نبود وسايل جابه جايي انسان همچنانكه گرسنگي مزمن به بي‌اشتهايي منجر مي‌شود انسان را به زانو درمي‌آورد و در نهايت آدمي بدون بازشناسي آنچه از دست مي‌رود زندگي مي‌كند و مي ميرد.
همين قاعده يعني ”رشدبه همراه كاستي‌هاي اجتماعي” در مورد تدارك بيمارستان‌ها و ميادين بازي و تالارهاي كنسرت و دانشكده ها نيز صادق است. اين نهادها به لحاظ اندازه براي ارتقاء كيفيت استانداردهاي زندگي در مگالاپليتن افزايش مي‌يابند، اما آنچه در مورد موجودات زيست شناختي صادق است در مورد ساختارهاي اجتماعي نيز اتفاق مي‌افتد بدين ترتيب كه رشد مؤثر مستلزم تقسيم سلولي، و نه تورم هسته‌هاي اوليه است. يك كليساي بخش در روستا مي‌تواند يكصدنفر و حداكثر به‌طور متراكم دويست نفر را همزمان در خود جاي دهد. تالاري كه سه هزار نفر را در خود جاي مي‌دهد مي‌تواند شهري با پنجاه هزارنفر را پوشش دهد؛ با اين حال اين تالار قطعا كفايت شهري باجمعيتي پانصد هزارنفري را نخواهد داد، تنها خيابانها مي‌توانند چنين ازدحامي را تحمل كنند: برخلاف شهر قرون وسطايي، متروپليس به حدي بزرگ است كه نمي‌تواند حس بي‌واسطه اي از وحدت را براي كساني كه براي برگزاري جشن بزرگ درخيابان گردآمده اند فراهم آورد: هيچ كس آنچه را كه در شهر اتفاق مي‌افتد نمي‌تواند بدون استفاده از راديو و روزنامه به تفصيل ببيند يا درك نمايد.
مضافا وراي حدمعيني، حتي ابزارهاي مكانيكي نيز داراي محدوديت هستند. استفاده از بلندگوههاي قوي براي جبران حضور نامشهود سخنران در سطح وسيعي كه غالب شنوندگان به دلايل دوري از يكديگر توان مشاهده‌ي چهره و پيگيري حركات سر و دست او را ندارند بيهوده است. يكي از دلايلي كه ورزشهاي انفعالي تأكيد زيادي بر ناظر قايل هستند و فضاي وسيعي را در امور روزمرة متروپليس اشغال مي‌كنند اين است، كه يك گزينه بيشتر در پيش‌رو ندارند و آن چيزي نيست جز ورزش وكالتي يا هيچ. چهل وپنج هزار نفر مي‌توانند براي يك بازي بيسبال گرد هم آيند اما اگر قرار بود ادعاي هر تماشاچي براي بازي محقق شود تيم بيسبال شيكاگو نمي‌توانست به دويست و پنجاه مدال خود مباهات كند هنگامي كه نهادها به طور خردمندانه براي راحتي و بهره برداري عملكردي برنامه ريزي شوند، الگوي متروپليتن كفايت و توان اداي مطلب را نخواهد داشت. براي دست يافتن به همبستگي عملكردي، نهادها مي‌بايست بنابر ظرفيت كاري مقياس گذاري شوند؛ بدين ترتيب باز توليد بر رشد پيشي گرفته و مي توان به واسطة ادغام منتظم واحدهاي مجزا، اثرات رشد يكپارچه را به‌وجودآورد. نتيجة فرايند رشد غيرارگانيك تسهيلات مكانيكي نقصان مزمن خواهد بود كه اندازة ساختمان يا نهاد صرفا به پوششي براي اين نقيصه تبديل مي‌شود. اگر پنجاه هزارنفر در يك محل گرد هم آيند دامنه‌ي فعاليتي كه با هم انجام مي‌دهند به مراتب كمتر از بيست و پنج گروه دو هزارنفري است بدين ترتيب كه عملكرد اصلي پنجاه هزارنفر به بودن در يك جا و گفتن هورا! يا مرگ بر! در موقعيت مناسب تقليل مي‌يابد. اين امر همان چيزي است كه باعث عشق مستبدين به ازدحام و تدارك تالارها و سالنهاي بزرگتر مي‌شود: هر چه ازدحام بيشترباشد، عملكردبي محتواترخواهد بود.
همانطور كه به دستاوردهاي بزرگ مالي اقتصاد متروپليتن بر انحصارگرايي در مناطق و موادخام، بر استثمار پرولتارياي فزاينده‌ي شهري و بر تبديل كشاورز مستقل به كشاورز مستأجر متكي است دستاوردهاي چشمگيرآن در رشد شهري بر پذيرش نواحي فرسوده و غير استاندارد در شهر اتكا دارد: نواحي كه حومه به شمار مي‌روند اما اين معني به خاطر نزديكي آنها به نواحي روستايي نيست، بلكه به سبب آن است كه در زير هنجارهاي جاري تمدن قرار مي‌گيرند.
عظيم الجثه بودن متروپليس به تخريب زيست محيط منجر مي‌شود. اجتماع دو يا سه ميليون نفر در بخش نسبتاً كوچك مركزي مي‌تواند و قطعا به ترفيع تبادل اجتماعي منجر مي‌شود؛ اما به استثناي مناطق آلونك نشين كه بدبختي موجد نوعي حس نوع دوستي مي‌شود، در نواحي روستايي حوزه‌ي وسيع‌تري براي عمل جمعي زنان و مردان در قياس با پرازدحام‌ترين مناطق وجود دارد. پيچيدگي سازمان ضرورتاً به معناي غنا و كارآيي تشكلها نيست: اصل مكانيكي كارآيي كه نظير يك كارخانه كاملا منسجم بر متروپليس مستولي است، به واقع مي‌تواند در روستا به مانع تبديل شود. درست نظير جائي كه ساختار مكانيكي ، به عنوان نمونه، صف منتظرين در ايستگاه اتوبوس ، تعامل را به طور خودجوش تضعيف مي‌كند.
وراي يك نقطة معين تراكم مي‌تواند حتي مانع از همياري شود: اگر دوستي مستلزم درجه‌اي از پيوندهاي مجزا است اين معني در مورد مهرباني هم صادق است. احتمال اندكي وجود داردكه همسايه‌تان را در بلوكي با هزار نفر و با ساختماني كه فقط صد نفر ساكن دارد، بشناسيد: زيرا در همياري درغالب موارد حتي در گروههاي اوليه بانوعي جنبه‌ي گزينشي همراه است: اين جنبه‌ي گزينشي بر وجود چهره‌هاي قابل شناسايي و فرصت‌هاي مكرر متكي است. فاصله به مثابه‌ي تراكم مي‌تواند به گسستگي در زندگي اجتماعي منجر شود.
نه تلفن و نه راديو هنوز نتوانسته اند اهميت همجواري فضايي براي تمامي انواع تعامل  را تحليل ببرند. كساني كه در اوكپارك[722] و ساوث سايد بستن شرقي زندگي مي‌كنند اسما عضو يك مجتمع متروپليتن هستند: اماعملا فاصله‌ي آنها به دلايل كارآيي سه برابر بيشتر از فاصله‌ي معمول در نواحي باز پيراموني است. معضل گردهمايي اعضاي يك اتحاديه صنفي را كه فعالانه در امور و اتحاديه شركت مي‌كنند مدنظر قرار دهيد كه براي شركت در اين فعاليتها مي‌بايد از مناطق خوابگاهي مكررا به شهر مراجعت نمايند و اين امر همراه با اتلاف وقت و برخي مواقع خستگي مفرط مي‌باشد، و يا مي‌بايست در مركز شهر باقي بمانند كه در اين‌صورت هزينه‌ي يك وعده غذا حتي به ساده‌ترين شكل بر درآمد اندك آنها سنگيني خواهد كرد، تعجبي ندارد كه اين قشر از جمعيت به امور بي‌اعتنا شده يا در بهترين صورت زندگي خانوادگي برحيات فعال سياسي سبقت مي‌گيرند.
در تمامي انجمن‌هاي متروپليتن، آن باشگاه اجتماعي، موزه ، اتحاديه‌ي صنفي و انجمن حرفه‌اي انگشت نما مي‌شود كه مي‌خواهد به هر وسيله‌ي ممكن-معمولا مركب از آنهائي كه به دلايل و امتيازات توپوگرافيكي يا وجود وسايل خاص حمل و نقل قادر به ماندن در محل كار بدون هزينه‌ي اضافي هستند-تمامي امور را به چنگ خود درآورند.
پرداختن به تمامي تحريفها و ناكامي عملكردهاي اجتماعي به جهت گستره‌ي فيزيكي و ازدحام وسوء برنامه ريزي انبوهه‌ي شهر غيرممكن است: بيمارستانها در خيابانهاي شلوغ و پرگرد و غبار قرار گرفته‌اند؛ مدارس بسياربزرگ چنان ازحومة بازوحتي از پاركها دورند كه براي آشنايي ابتدايي دانش آموزان باگياهان وموجودات زنده نياز به سفر با اتوبوس ضرورت پيدا مي‌كند؛ و ركورد حس عاطفي كه در تغيير محل از كنسرت به قطار زيرزميني شلوغ دست مي‌دهد و دلسردي از تحصيل، هنگامي كه يك دانش‌آموز براي رفتن به دبيرستان مي‌بايد يك ساعت و نيم سفر نمايد نمونه اي از كارمدي انبوهه شهر مي باشد.
فشارفيزيكي، ناتواني عاطفي ناشي از زندگي درمحلات تنگ و كوچك، خيابانهاي دلگير و خفه ، هجمه و صداي حركت، فاحش‌ترين برآيندهاي رشد مگالاپليتن هستند كه عمدتا بر رونق و موفقيت، همچنان كه بر اعضاي فلك زده‌ي پرولتاريا سايه مي‌افكنند. آنچه كه متروپليس با يك دست ارائه مي‌كند با دست ديگر پس مي‌گيرد: آدمي چنان با دشواري از درخت طلائي مگالاپل بالا مي‌رود كه حتي اگر موفق به چيدن ميوه شود ديگر نمي‌تواند از آن لذت ببرد؛ موفق ترين ساكنان مگالاپليتن حال كه آرزوي زندگي در گوشه و كنار آنرا دارند مي‌بايد به شهركهاي حاشيه‌اي پناه برده يا عطاي مزايايش را با حركت به سمت فلوريدا، افريقا، ريورا به لقايش ببخشند.


8: مثله كردن طبيعت
در همين حين انبوهه‌ي شهري موجد تخريب محيط زيست طبيعي مي‌شود. طبيعت به استثناي پاركهاي موجود، به ندرت درحوالي متروپليس مشاهده مي‌شود: مگر اينكه كسي به بالاي سر خود، به ابرها، به آسمان، به ماه، هنگامي كه از وراي برجهاي برآمده وبلوكهاي ساختماني ظاهر مي‌شود نگاهي بيافكند. سوسوي نور در شامگاهان و نيمي از ستاره‌هاي بالاي سر را از ديده پنهان مي‌كند؛ هجوم فاضلاب، رودخانه‌ها را به گنداب رو مبدل ساخته و مواد مغذي از دسترس ماهيها دور مي‌سازد، و شناگران را به تيفوئيد مبتلا مي‌كند. در بخش اعظم قرن نوزدهم تيفوئيد بيماري شايع در شهرهاي بزرگ بود كه در صورت عدم جذب مستقيم توسط روده‌ي بزرگ از طريق استحمام يا نوشيدن آب ”آلوده“ به طور واسطة عرضه‌ي مواد خوراكي بالاخص صدف داران شيوع مي‌يافت. 
مقابله با اين معضلات براي متروپليس هزينه‌هاي گزاف به همراه داشت. ايستگاههاي تصفيه‌ي آب و كلرزني، تصفيه خانه‌هاي گندزدايي و تبديل فاضلاب به كود، هزينه‌هاي اضافي ديگري به بار مي‌آوردند. اگر هم پاره‌اي چشم اندازهاي طبيعي نظير پارك كوه خرس بيرون از نيويورك از تطاول در امان مي‌ماند چنان فاصله‌اي با شهر داشت كه رسيدن به آن مستلزم صرف نيمروز وقت بود.
اگر كسي به اين نقاط دست مي‌يافت شاهد هزاران نفر مي‌شد كه با شوق گريز از متروپليس، متروپليس ديگري را-اگر نگوئيم برهوت، بيغوله-خلق كرده‌اند. به نحوي كه فقط از لابه لاي بدن انسان ها بود كه مي‌شد طبيعت را نظاره كرد.
درحقيقت تنها فضاهاي تفريحي كارآمد متروپليتن، محل‌هايي بودند كه واقعيت ازدحام را پذيرفته و به آن شكلي خاص و متناسب بخشيده بودند؛ وانسبد[723] در برلين يا جونزبيچ در جزيره‌ي لانگ قطعه‌اي وسيع و كاملا سازمان يافته از ساحل كه با آسماني گسترده‌تر مسقف شده است، تحت مراقبت كامل قرار دارند هزاران اتومبيل كه با نظم و ترتيب متوقف شده‌اند، كلاه فرنگي‌هاي عظيم، تعداد زيادي نجات غريق در برجهاي تار عنكبوتي و هزاران نفر كه حمام آفتاب گرفته و به يكديگر نظاره مي‌كنند منظره اي بزرگ و چشمگير، نزديكترين رهيافت به زندگي نابي كه متروپليس ارائه مي‌كند و در آن زندگي به لحاظ زيباشناختي تشديد و انتظام مي‌يابد.
هر چه سنگ فرش گسترش مي‌يابد طبيعت دورتر شده و جريان عادي امور خود را كاملا از خاك، از حضور مشهود زندگي، رشد و اضمحلال تولد و مرگ جدا مي‌كند. كشتارگاه و گورستان به يك اندازه از شهر دور و از چشمها پنهان هستند. شادي پر شور زندگي، آئين غم بار مرگ، صرفا به شكل جويده جويده دركليساهاي پابرجامانده به حيات خود ادامه مي‌دهد. آهنگ فصلها ناپديد شده و يا ديگر با حوادث طبيعي همراه نيست مگر در نوشته‌ها ميليونها نفر در متروپليتن بزرگ مي‌شوند كه هرگز جاي ديگري را جز خيابانهاي شهر نمي‌شناسند: سحر و جادوي زندگي براي ساكنان متروپليس نه از طريق معجزه‌ي رشد و تولد، كه با قراردادن سكه‌اي در يك شكاف و بيرون كشيدن يك تكه شيريني يا يك جايزه نمايان مي‌شود. جدايي از طبيعت چنان خطرات روان شناختي جدي را به همراه دارد كه شديدترين وسواسها و مراقبت‌هاي پزشكي به ندرت قادر به التيام آن مي‌باشد .شهر مي‌بايست علي رغم تمامي تحقيقات غرورآميز پزشكي همه فتوحات واقعي در تسكين بيماري و طولاني شدن زندگي به جهت موازين بهداشتي در مقابل حومه سر فرود آورد: هرچند كه اميد به زندگي در شهر بيشتر و اثرمخرب بيماري ها كمتر باشد.
اما چگونه مي‌توان به نواحي خارج از متروپليتن دست يافت؟ مصائب متروپليتن به مرزهاي قانوني‌اش منتهي نمي‌شود و فرسودگي شهري به فرسودگي روستايي رهنمون مي‌شود. پس از 1910م. بزرگراهها در شاخه‌هايي متكثر و درحال گسترش ويژگيهاي متروپليس يعني بزرگراههاي آسفالته ، پمپ‌هاي بنزين، آلونك‌هاي كنارجاده، ساخت و سازهاي نواري، رستوران‌هاي بين راهي وكاباره ها را تعميم دادند. هر قدر كه دورتر مي‌رفتي و سريع تر مي‌راندي بخش عمده‌اي از زندگي يعني همان معيارهاي زشتي، بديل‌هاي ماشيني، بي تفاوتي نسبت به طبيعت، همان نگرش سهل انگارانه؛ خوشي‌هاي سينمائي و سروصداي مستانه را پشت سر مي‌گذاشتي. رديف ويلاها در فضايي باز به موازات آزاد راهها همچنين دسته‌هاي كوچكي از كاروان‌هاي آخر هفته دركنار درياچه ها، رودخانه ها يا سواحل اقيانوسها بخشي از واقعيت متروپليس مي‌باشد. تراكم اين خوشه‌ها و تمركزشان بزرگ تر از دهكده نبود، اما به لحاظ شيوه‌ي زندگي ،سرگرمي‌ها، چارچوبي خوب يابد، در پنجاه مايلي دور از مركز تماما از متروپليس تبعيت مي‌كردند.
ذيل نظام متروپليس، تمامي نقاط، ناقل عفونتهاي همسان بود و تصاوير هميشگي‌شان از زندگي به‌واسطة همان روزنامه ها و مجلات، سينما و راديو رقم مي‌خورد. مناطق كشاورزي دورافتاده ، مراكز معدني و نواحي صنعتي به خاطر وابستگي به بازارهاي پولي متروپليتن تماما زير نفوذ منافع متروپليتن قرار داشتند. آنجا كه متروپليتن نبود يا ماترك طبيعت بود كه غالبا موردچشم پوشي وسوء استفاده قرار مي‌گرفت و تخريب مي‌شد؛ يابقاياي گذشته‌ي تاريخي بودندكه جوامع محلي هنوز از استقلال برخوردار بوده و بر زندگي بومي اتكا داشتند. اما مناطق روستايي و شهرهاي دورافتاده فقط شير بدون چربي متروپليتن را مي‌چشيدند، زيرا چربي شيربه نفع شهر بزرگ گرفته مي‌شد.شهرهاي دور افتاده با فقر يا افلاس مواجهه بودند كه به معني فقدان خوشي‌هاي عاريتي متروپليس و ماترك مؤسسات خيريه، تراست‌ها و بنيادهايي كه بيمارستان‌ها و كتابخانه‌ها و مؤسسات آموزش را كه تعهدات مازاد زندگي بهتر در شهرهاي بزرگ تدارك مي‌بينند، بود.
به ساكنان نواحي روستايي تنفر از تاريخ بومي ودست شستن از زبان محلي و لهجه‌ي منطقه‌اي به نفع زبان بي‌بو و خاصيت ژورناليستي متروپليتن تعليم داده مي‌شد. شيوه‌هاي پخت و پز محلي كه ترفندهاي آشپزي مجلات زنانه‌ي حومه را بازتاب مي‌كرد؛ آوازها و رقص هايشان اگر جان سالم بدر مي‌بردند، تالار رقص را به لرزه درمي‌آوردند در بهترين صورت جايگاهي در كاباره‌ي متروپليتن يا ايستگاه راديوئي پيدا مي‌كردند به واسطه ي تكرار مطلق آنها را  به سمت مرگ زودهنگام سوق مي‌داد. اصل اخلاقي حاكم برنظام متروپليتن اين است كه آدمي قادر به زندگي واقعي نيست مگرآنكه در متروپليس زندگي كند يا از شيوه‌هاي زندگي آن به طور رقت باري گرته برداري نمايد. شيوه‌هاي پرهزينه اي كه به نفع مادي صاحبان سرمايه و كساني كه درسايه ي شكوه و عظمت آن زندگي مي‌كنند تبديل مي‌شود، ”زندگي به معناي حيات متروپليتن است“، اين اصل اخلاقي به واسطة آموزش و تبليغات به خانه‌ها راه يافته و با شعارهاي توخالي گسترش مي‌يابد.”با اين اصل اخلاقي“ نه تنها هجوم به شهر شتاب مي‌گيرد بلكه تسلط برحومة سرزنده تضمين مي‌شود: همان دستي كه شعر مي‌نوشت مدت زمان رهن يا كرايه را ثبت مي‌كند.
خلاصه كلام اين كه تحقير ريشه‌هاي محلي افراد و تحسين چيدن گلهاي مصنوعي متروپليتن به وظيفة تمام و كمال انسان مبدل مي‌شود. گرچه شعاع طبيعي متروپليس از سي تا پنجاه كيلومتر تجاوز نمي كند، اما شعاع مؤثر آن بسيار وسيع‌تر بوده و مصائبش نظير هاگهاي كپك در هوا حمل مي‌شود. ماحصل، جهاني است كه تنوع و تلون بي‌نهايت آن كه ابتدا به‌طوركامل طي قرن نوزدهم براي انسان برملاگشت قرباني استانداردگرايي حقير متروپليتن شده است. جهان بي‌ريشه ازمنبع حيات جدا مانده است؛ جهان افلاطوني ]جهان زيرين[ كه در آن اشكال ذي حيات در فلزات محبوس مي‌شوند؛ شهرها بي‌هيچ هدفي گسترش يافته تيشه به ريشه‌ي حيات منطقه‌اي شان مي‌زنند آشيان خود را ملوث مي‌كنند، سر به آسمان مي‌سايند، نتيجة اين روند منافع كاذب هر چه بيشتر و بديل‌هاي بسيار كاذب براي زندگي است. تحت نظام متروپليتن قدرت به مقدار بيشتر و بيشتري در دستان شمار قليل و قليل تري انباشته شده و بيش از پيش از واقعيت فاصله مي‌گيرد.


9 : شهر كاغذي رؤيايي
هنگام بررسي وضعيت متروپليس نوعي توهم عجيب مبني بر اين كه اندازه، قدرت، تجهيزات ماشيني و ثروت متروپليس بهبود متناظري را در زندگي ساكنانش به همراه داشته است كشف مي‌كنيم. سازوكار اين خطا چيست؟ منشاء اين خطا در شبه محيط كاغذي و ساختگي آن نهفته است.
براي پذيرفتن اين نكته كه متروپليس اوج تمدن معاصر مي باشد مي‌بايست بر بسياري از واقعيت‌هاي جاري متروپليتن سرپوش نهاد. و اين چشم پوشي توسط نظام آموزشي متروپليتن انجام شود: ساكنان متروپليس نه در دنياي واقعي، بلكه در دنياي موهومي كه در همه حال اطراف آنها را با كاغذ و پلاستيك محاط كرده است زندگي مي‌كنند؛ دنيايي كه ساكنان متروپل به‌واسطة شيشه، سلفون وپلاستيك از سرافكندگي در قبال زندگي محافظت مي‌شوند. در واقع زندگي هوشيارانه‌ي ساكنان متروپليتن نوعي زندگي كاذب كاغذي است، كه كاريكاتوركلاسيك اين معنا توسط ساموئل باتلر[724] طراحي شد. هنگامي كه وي شخصيت اصلي ”حكايتش“ يعني آلفرد-يك لندني تمام عيار-را به ارتفاعات آلپ مي‌برد تا به او چشم‌انداز چشم‌‌گير آلپ را نشان دهد، آلفرد از روي خستگي صحنه را به اجمال مرور كرده و مي‌گويد: ”اگر اجازه بدهيد مي‌خواهم بر روي علف‌ها دراز كشيده و خبر جالبي را بخوانم.“
خش و خش كاغذ صداي بنيادين متروپليس است: اين صدا بيش از زوزه‌ي ماشين آلات به ماهيت دروني آن نزديك تر مي‌باشد. آن چه در دنياي متروپليس محسوس و واقعي به نظر مي‌آيد چيزي است كه به كاغذ تبديل شده باشد. اراجيف و وراجيهاي رايج متروپليس ديگر از ملاقات رودرروي مردم در تقاطع‌ها، در دور ميز شام، در بازار حاصل نمي‌شود بلكه ساخته و پرداخته‌ي يك دوجين نويسنده‌ي روزنامه، برنامه‌هايي كه از راديو پخش شده و تفاسيري روزمره از حوادث و اتفاقات مي‌باشد. اصول شايعه پراكني متمركز و استبداد غيرمسؤلانه در سرلوحه‌ي فعاليت‌هاي فكري عام متروپليتن حك شده است: اين اصول در ارزيابي‌ها و به همان اندازه در سركوبهاي سنجيده‌ي آن مشهود است. فاصله‌ي بسيار اندكي ميان يك مالك روزنامه‌ي جنجالي كه با مهارت اخبار روز را توليد مي‌كند با وزارت شايعه پراكني يك دولت جنگي يا فاشيستي وجود دارد. آيا اين معني درست نيست كه دولت ها، مجادله دربارة صلاحيت اقداماتشان را در تبعيت از مبلغان تجاري مسكوت گذارده اما با وقاحت هرچه تمام‌تر بر متقاعدساختن افكارعمومي به هرآنچه مي‌خواهند پافشاري مي‌نمايند؟
تمامي فعاليت‌هاي عمدة متروپليس مستقيما به كاغذ مرتبط بوده و چاپ و بسته‌بندي از صنايع اصلي آن به شمار مي‌روند. فعاليت‌هاي اداري متروپليس، ماشين‌هاي تحرير، مجلات، دفاترحساب، كاتالوگ، اسناد، قراردادها، اجاره و رهن، همچنين بروشورها، تبليغات و روزنامه‌ها مستقيما با كاغذ در ارتباط هستند. مرسير[725] از همان ابتداي قرن هيجدهم متروپليتن را ازمنظر طاعون سفيد به تصوير كشيده بود. شيوه‌هاي جديد تكثير اين بيماري را تخفيف نداده‌اند بلكه صرفاً راهها و شيوه‌هاي سهل انگارانه‌ي اشكال دقيق ثبت وضبط را كه به لحاظ اقتصادي سنخيتي با اهميت ذاتي موضوع ثبت شده نداشت تغييرداده اند. آن چه كه در روزگار مرسير به جريان كم‌عمقي مي‌ماند امروز به  سيل ويرانگر كاغذ تبديل شده است.
هرروزه كپه‌ي كاغذ مرتفع‌تر مي‌شود؛ سطل‌هاي كاغذ پر و خالي مي‌شوند و مجددا از كاغذ انباشته مي‌شوند. رشته‌هاي كاغذي، استعلام بهاي سهام بورس و گزارشات خبري را بيرون مي‌دهند؛ دانش‌آموزان و دانشجويان دفاتر خود را پر كرده، هضم نموده و محتواي كتابها را همان طوري كه كرم ابريشم برگ توت را خورده و پيله مي‌تند در روز امتحان بالا مي‌آورند. ساختمان ها بي‌محابا و بي‌توجه به منافع نهائي و فقط به منظور تدارك بهانه‌اي براي تبديل كاغذ ساخته و پرداخته مي‌شوند. قدرت و موقعيت اساتيد دانشگاهي و نوشته‌هايشان، هنرپيشه‌ها با بريده‌هاي جرايد، و مديران مالي با سهام و شاخص‌هاي نظرسنجي با مقدار كاغذي كه در اختيار دارند سنجيده مي‌شود. به همين دليل تعجبي ندارد كه آنارشيست‌ها اين عبارت خشك و عبوس را اختراع كردند: «اسناد را بسوزانيد!» كه اين جهان را بسي زودتر از سيل فراگير و زلزله نابود خواهد كرد.
حوادث مضمر در فيلم‌هاي خبري، پرده‌هاي سينما،سخنان مرموز گوينده‌ي راديو؛ همگي «چشم جهان» و«گذرزمان» هستند. كلمات واعمال آدمي به جهت تأثيرشان برروي كاغذ نقش بسته، يا با گوشه‌ي چشمي با بازتوليد تاريخي به تصوير كشيده مي‌شوند. زندگي ضرورت زنده بودن است نه بهانه‌اي براي تدارك اقلام مورد نياز روزنامه ها يا مضحكه‌اي براي تماشاچيان منگ  اين مفاهيم هيچ وقت براي ذهن ساكنان متروپليتن آشنا نيست. براي ساكنان جهان متروپليتن، خانه فقط شهر ارواح كاغذي است، آنها همان‌گونه كه ويليام جيمز گفته است درجهان «شناخت» زندگي كرده وبه طور مداوم از انتظام سالم  و دست اول «آشنايي با» دور مي‌شوند.
] درهمين رابطه[  مي‌توان به اهميت آماراشاره كرد. دستاوردهاي اساسي كه ذهن ساكنان متروپليس را به حركت تعجيلي وا مي دارد، دستاوردهاي كمي، يعني ركوردشكني به شيوه‌هاي مختلف مي‌باشد. رقابت در قالب شيوه‌ي رايج گسترش متروپليتن است: درهمين راستا يك ساختمان چهل طبقه بااهميت تر از ساختمان دو طبقه است، و دانشگاهي با ده هزار دانشجو به همان ترتيب ازدانشگاهي با هزار دانشجو مهم‌تر مي باشد. در صورتي كه اين مفاهيم قواعد بديهي در ذهن ساكنين متروپليس نبودند، به طمعه‌اي براي شك دربارة اهميت آنها تبديل مي‌شدند. كاهش يك چهارم ثانيه‌اي از زمان مسابقه‌ي دو يك مايل، نصب پرچمي بلندتر از پرچم رقيب، آموزش هزاران دانشجوي هنر در سال، احداث ساختماني ده طبقه بلندتر از رقيب، اين‌ها ركوردهاي معمول در متروپليس هستند كه فقط برروي كاغذ اهميت دارند. ساكنان متروپليتن داستان مشفقانه‌ي انجيل را در مورد پادشاهي كه بر شمارش سربازانش اصرار مي‌ورزيدند ناديده مي‌گيرند.
دنياي متروپليتن دنيايي است كه در آن تن آدمي ازكاغذ و مركب و پلاستيك كم اهميت‌تر است. متروپليس جهاني است كه كرور كرور انسان، قادر به ايجاد ارتباط مستقيم با ابزارهاي ارضاي حس حيات نبوده و زندگي را نظير خوانندگان ”متون“ تماشاچيان و ناظران دست و پا بسته به شكل عاريتي مي‌گذرانند: جهاني كه مردم قهرمانان خيالي را براي فراموشي بي‌كفايتي‌شان يا سرد مزاجي در عشق را به تماشا مي‌نشينند، انسان حيوان صفتي كه زندگي را در بلواي اعتصاب، يا تشك كشتي يا حمله نظامي له مي‌كند فاقد شهامت لازم در برابر قلدري كارفرماي بلافصل خود مي‌باشند: و در عين حالي كه به شكل احساسي و هيجاني به پرچم  دولت سياسي خود ابراز احساسات مي‌نمايد، در همسايگي، در اتحاديه صنفي و در كليساي خود از اجراي حداقل وظايف شهروندي عاجز است.
زندگي به اين شيوه‌ي عاريتي درطول ساليان متوالي و دور از طبيعت كه در جوار آن‌ها و نه چندان دور از سرشت دروني آنها قرار داشته، گيج و منگ نظير عشاق و والدين از روزمرگي متروپليتن و كابوس هميشگي ناامني و مرگ كه بر برجهاي و خيابانهاي شبح آلود پرپر مي‌زند-زندگي بدان سان كه انبوه ساكنان را در يك قدمي آسيب شناختي و بيمارگونگي قرار مي‌دهد. اين ساكنان قربانيان اوهام، ترس و وسواس مي‌شوند و لاجرم به الگوي‌هاي رفتاري اجدادشان تن درمي‌دهند. در هرجايي كه مكانيزاسيون بيش ازحد، توليد اقتصادي و تعامل اجتماعي را به سيطره ي خود درآورده است، نوعي خرافه پرستي رياكارانه، نابخردي بدوي، مجددا در متروپليس ظهور مي‌نمايد. اين شيوه‌هاي ارتجاعي، گرچه به سرعت به شكل شبه-فلسفه‌هاي خردگرايانه در مي‌آيند بر روي كاغذ باقي نمانده وبه دنبال مفري براي خود هستند. گانگستر خودآزار، توحش فاشيستي، جانياني كه خود به اجراي قانون دست مي‌زنند، پليس‌هايي كه قانون را زيرپا مي‌گذارند، آتشفشان وارپوسته‌ي زندگي متروپليتن را منفجر مي‌كنند. اينان شهر رويائي را با نازلترين سطح از« واقعيت» به چالش مي‌طلبند.
10 : افزون طلبي متروپليس بيمار
طي هزاره‌هاي خاطره آميز، زياده‌طلبي انسان او را در جايگاه رفيعي قرار داده است. هنگامي كه فصول طبيعت سخت تعيين كننده بودند و تأمين و توليد خوراك را محدود مي‌كردند و مانعي طبيعي در مقابل تمايل انسان براي گردآوري و ذخيره سازي قرار مي‌دادند. نوعي ايمني در لئامت و خساست طبيعت وجود داشت و عادات انسان به معصوميت عادات سنجاب  و خرس بود.
سرمايه داري دليل ويژه‌اي رابراي زياده طلبي انسان در ذخيره‌ي خوراك و غلات فراهم آورد: سرمايه‌داري پول را جايگزين كالاهاي حياتي كرد و بسيار متفاوت ازخصلت ذخيره سازي پول نزد اشخاص پول دوست ، آن رابراي تكثير خود در «اشتغالي پول ساز» بسيج كرد. خريد و فروش به عناصر صرف مصرف تقليل يافتند و به عنوان سازوكار تحصيل سود بسيار بااهميت شدند. مصرف فراتر از نيازهاي بلافصل انسان، به نيازهايي صاحبان سرمايه در جهت تحصيل سود كه آماده‌ي مصرف باحرص و ولع بودند محدود مي‌شد. به محض تثبيت اين نگرش‌ها هر طرحي كه خواسته‌هاي انسان را ثابت نگاه مي‌داشت يا نوعي زندگي زاهدانه-تمايلي كه قديس فرانسيس منادي آن بود-را ترويج مي‌كرد به رويگرداني از الهه‌هاي جديد متهم مي‌شد؛ زيرا زندگي زاهدانه به معناي سامانه‌ي توليد بدون بازار است؛ حال آنكه ثبات در سرمايه‌گذاري براي تحصيل سود، معجون جديدي از نيازها و گسترش دائمي بازار را طلب مي‌كرد.
گسترش بازار يكي از مشخصه‌هاي بارز نظام متروپليتن بوده است: بازار در پي جايگزيني رضايت مندي‌هاي عاريتي به جاي ارضاي مستقيم و كالاهاي پولي به جاي تجارب زندگي بود. در حدود قرن هيجدهم بازارهاي عمومي و مغازه‌هاي پيشه‌وري شهر قرون وسطا به فروشگاههاي تخصصي تبديل شدند. حتي در همان ابتدا در عهد لوئي پانزدهم، بانكداري به نام كروم فروشگاه بزرگي را با دويست يا سيصد نفر شاغل تأسيس كرد. به سال 1844م. يك فروشگاه بزرگ جديد به نام ويلاد فرانسه در پاريس با يك صدوپنجاه نفر شاغل ستادي افتتاح شد.
اگرسرزندگي يك نهاد را بتوان ازمعماري‌اش استنباط كرد، فروشگاههاي بزرگ يكي از سرزنده‌ترين مؤسسات در نظام متروپليتن بودند. يكي از بزرگترين بناها كه از ستون‌هاي آهني به جاي ديوارآجري استفاده كرد فروشگاه اي.تي.استيوارت در نيويورك بود؛ حال آنكه طرح شينكل براي فروشگاه بزرگ بر لين در دهة سي قرن هيجدهم، گر چه اجراء نشد، از سنت گرائي پرمشقت 
________________
VI:متروپليس                      ]18[ قلب امپراطوري 
مراكز سياسي: مظاهر بهره‌كشي جهاني. در اين مراكز، قدرت مادي و سياسي متمركز شده و نيروهائي كه به مثابه “تاريخ ملي“-بخش كوچكي از تماميت زندگي انسانها، شهرها و مناطق-به حركت درمي آيند شكل مي‌گيرند. روزگار شهرهاي دايناسور مانند سرآمده است زيرا هزينه‌هايشان بيش از منافع‌شان مي‌باشد. تلاشي مستمر ابنيه فاقد كارآيي اين مراكز و بازسازي قدرت و فرهنگ آنها بر پايه‌ي ساختار فدرالي يكي از وظايف اصلي برنامه ريزي است.
]عكس بالا[ لندن در كنار رودخانه‌ي تايمز، با منطقه‌اي نسبتاً نوساز كينگزوي[726] كه انتظام محدود و ناقص بلومزبري ازمبدأ ساتمهتون راو[727] را برش داده و به تالار بوش و به هلال آلدويچ[728] منتهي مي‌شود. خياباني باشكوه، كه دفاتر تجاري و شركتهاي ماوراء آن را اشغال كرده اند. در هر حال بقاياي زيباي لندن قديم ، يعني حياط‌هاي بزرگ تمپل[729] در جانب چپ تايمز به چشم مي‌خورد و ساخت و ساز نظامند و سرسبزي مجلل بلومزبري اسكوارز[730] درپيش زمينة تصوير با لكه‌هاي غيرمنظم ساختمان‌ها در فضاهاي بي‌حساب و كتاب ميان آنها در هم مي‌آميزد. (عكس از اوينگ گالوي، اروفيلمز)


]رديف وسط عكس سمت چپ[ برلين: شهر پر ابهت نظامي در كنار اسپر[731]: تركيبي از پروسي‌گرايي[732] و سوداگري[733]: همچنين نخوت يونكري و سبوعيت اسلاوي. انتظام تحميلي ابنيه‌ي عمومي و زشتي با قاعده در حيات عقبي مستغلات قديمي، رنسانس موجز و مختصر برلين، به‌عنوان گونه‌ي انساني‌تر شهر كه همزمان با دورة جمهوري در آلمان و رهائي موقت از مشغله‌هاي نظامي مي‌باشد. پارك‌ها و محلات مسكوني كه طي سالهاي 1932ـ1920م. احداث شدند بالاخص ساخت و سازهايي نظير بريتز، زهلندروف، و سايمن اشتات، كه معيارهاي جديدي را در زمينة برنامه‌ريزي جمعي در جهت زيبائي و كارآيي بنيان نهاد، كه در تعارض آشكار انساني با ميادين حجيم و معابر پرزرق و برق نظام ناسيونال سوسياليست طراحي شد. (عكس از اوينگ گالوي).
]رديف وسط عكس سمت راست[ مادريد: شهري چون عنكبوت درميانه‌ي شبكه‌ي حمل و نقل كه در ابتدا نماد اتحاد غيرمنطقه‌اي در نافرماني باسكي‌ها، كاتالان‌ها و اندلسي‌ها بود كه در شورش خونين فاشيستي 1936م. به نماد وحدت فدرال و روياهاي دمكراتيك مبدل شد. مقاومت قهرمانانه‌ي اهالي مادريد درمقابل كشتار سازمان يافته‌ي زنان و كودكان توسط فاشيستها شاهد پايداري خصائص انساني است كه متروپليتن‌گرائي و فاشيسم نمي‌توانند براي هميشه آنرا برچينند. نماد سرزندگي، نجابت و از خودگذشتگي انساني، كه قادر هستند تمدن نويني را خلق كنند. (عكس از اوينگ گالوي).
]عكس پائين[ رم: ميدان سن پطر از بام كليساي جامع: كه رودخانه‌ي تيبر را نشانه رفته، اما ناگهان از تلاش تحميل نظم به جهت آشفتگي حماسي ساختمانها كه ارتباط را قطع مي‌كنند ناكام مي‌ماند. خاطره‌ي سرنوشت باشكوه، بقاياي مشهود گذشته‌ي پر ابهت-به همراه فراموشي دلايل سقوط-كه در روياهاي دانته، رينزي[734] و موسيليني باز مي‌گردد: رم، حتي به واسطة رقابت نامتعارفي به مفهوم قرن نوزدهمي از پاكس ـ بريتانيكا[735] چنگ مي‌زند. (عكس از اوينگ گالوي).
________________
VI : مترو پليس                                   ]19[ امور روزمرة مگالاپليتن
]رديف بالا عكس سمت چپ[ آغاز روز در مترو پليتن: فرو رفتن در هيديس[736]: محل مورد نظر در اينجا پاريس است كه با تزئينات هُنرنو و استفاده از آهن، مرحله‌ي نو فني در ساخت قطار زيرزميني را مشخص مي‌سازد: اولين قطار زيرزميني كه به سال 1860 م. در لندن ساخته شد به جهنمي پر از دود تبديل گشت. بخش‌هاي زيرزميني شهر به فضاي معمولي متروپليتن مبدل شد كه عملاً در روي زمين تكرار شد. (عكس از اوينگ گالوي).
]رديف وسط عكس سمت چپ[ نيويورك: ارفئوس و اريدس در پادشاهي افلاطون. عكس به شكل اجتناب‌ناپذيري آرامش‌بخش مي‌باشد: ازدحام قطار زيرزميني عملاً مانع استفاده از دوربين عكاسي مي‌شود. مسافران خوش‌شانسي كه صندلي براي نشستن دارند زير چينه‌هاي زمين‌شناسي، رودخانه‌ها، برج‌ها و خيابان‌ها تلاش مي‌كنند حوادث پراكنده‌ي روز را در روزنامه‌ها درك نمايند. براي كساني‌كه سر پا ايستاده‌اند قطار زيرزميني به يك صومعه مي‌ماند. جائي كه تأمل و رخوت اجباري اگر آدمي خواهان يك زندان سفري باشد دامنگير وي خواهد شد. قبول اين محيط به مثابه ضرورت غير قابل گريز در زندگي روزانه، عجيب‌تر از پذيرش روزي بدون آفتاب، بدون مزه‌ي باد، بدون بوي زمين يا روئيدني‌ها، عدم حركت رها و آزاد عضله‌ها، و فقدان خوشي خودجوش كه از قبل براي هفته‌ي پيش رو برنامه‌ريزي نشده و در دفترچه‌ي يادداشت ثبت نشده مي‌باشد: خلاصه، روزي بدون اختصاص دادن ساعتي براي سلانه‌سلانه گشتن كه هنري توره[737] را به حيرت و وحشت مي‌انداخت. به همين دليل است كه نياز به انگيزش مصنوعي شكل مي‌گيرد. (عكس از اوينگ گالوي)
]رديف وسط عكس سمت راست[ لندن. انواع گزينه‌ها: اتوبوس شلوغ كه از خيابان‌هاي پرازدحام خريده و بوي بنزين و منواكسيدكربن كشنده‌ي بي‌بو را در هوا پخش مي‌كند: يا سفري با راه آهن، در مسافتي طولاني‌تر از حومه به ”سيتي“[738]، كه اغتشاش بر گنبد كليساي سنت پل معلق است. (عكس از اوينگ گالوي).
]عكس پائين[ لايپزيك اشتراس[739] ، برلين: تراموا و ساختمان‌هاي تجاري. بخش مركزي با ضربان تند و تمركزي تنش‌زا بر امور مالي. نه چندان در هم و برهم چون يك مترو پليس امريكائي با ازدحام و شلوغي بي‌هدف و كوركورانه‌اش؛ امّا كهنه و قديمي از ديدگاه كار‌آئي. (عكس از اوينگ گالوي).
]رديف بالا عكس سمت راست[ حومة مرفه لندن: ويمبلدون. توسعة بخش مركزي كه به تجارت. امور مالي و صنايع لوازم فرعي اختصاص يافته داراي برآيند خاص خود يعني حومة خوابگاهي است. رشد سريع متروپليتن در قرن بيستم عمدتاً رشدي حومه‌اي يعني مهاجرت به سمت زمين‌هاي ارزان، فضاهاي باز و زندگي آبرومندانه-كه به‌وسيلة بورس بازي زمين ترويج شد-بود. در شهرهاي تك هسته‌اي قديمي، تمركززدايي و پراكنش كاركردهاي اصلي حيات شهري، صرفاً به افزايش ضايعات و فرسايش انساني منجر مي‌شود. حومه در شكل انگاره‌اي خود، با خانه‌هاي وسيع، باغات و چمنزارهاي گسترده و خيابان‌هاي درختكاري شده زيستگاه تجملي طبقات فرادست است. انبوه بي‌شمار جمعيت كه در حاشيه‌ي متروپليس به دام مي‌افتند قادر نيستند نزديكتر از جزيره‌ي لانگ كه در تصوير شماره‌ي 21 ارائه شد به ويمبلدون[740] دسترسي داشته باشند: جزيره‌ي لانگ ، تقليد مضحكي از خانه‌هاي مجزي، و باغ جداگانه مي‌باشد. (عكس از اروفيلمز)
فروشگاه ورتهايم[741] آقاي مسل[742] كه بيش از اندازه تكريم شد پيش بود. در نهايت ، يكي از بهترين ساختمان هاي غير تجملي اوايل قرن بيستم و گسست بنيادي در طراحي ، بناي ماير[743] و شليزنجر[744] (كه اينك كارسون [745]، پيره[746] و اشكات[747] ناميده مي شود.) درشيكاگو بود. 
فروشگاه بزرگ ، اينك بهشت عنكبوت است. براي مدت هاي مديد ،‌خريدهاي لوكس و تجملي با توليد سفارشي ،‌خاص فروشگاه‌هاي تخصصي كوچك بود: اين پديده هنوز هم در خيابان نيوباند،‌ پرايس و مديسن برقرار است. ذيل اين سطح از هزينه‌ها و مخارج، فروشگاه هاي بزرگ نضج يافته اند زيرا حداكثر امكان خريد را زير يك سقف براي خريدار فراهم مي كنند: ‌اين فروشگاهها با تمركز همزمان فرصت‌ها براي خريد ،‌اغواگري را تشديد مي كنند كه پاره اي مواقع حتي به روند جاري هزينه‌ها و نمونه گيري ،‌شور رقابت را اضافه مي كند. به موازات ناپديد شدن صنايع خانگي از بخش مسكوني متروپليس، ‌و با ساده تر شدن امور روزمره ي خانوارها، كه نتيجه ي كاهش فضاي خانه و ابزارهاي فني بود،‌مادران و دختران طبقه ي متوسط نيازمند مشغله‌ي جديدي شدند كه در خريد از دكه ها و نظاره‌ي ويترين فروشگاهها متظاهر سه شنبه شب در شهرهاي صنعتي،‌ جريان حركت مردم در خيابان اصلي تجاري ،‌شكل اساسي تفريح و نمايش مي باشد. نماد نهايي زندگي زياده طلبانه، ‌محصول متاخر نظام متروپليتن، يعني فروشگاههاي پنج و ده سنتي بود كه هيجاني بورژوازي را حتي براي فقرا نيز به ارمغان‌ آورد.
ظهورات عملي تمامي فرهنگ‌ها بدان تمايل دارند كه شبحي را از خود در ذهن بر جاي گذارد كه مي‌تواند نتيجة نهاد اقتصادي باشد يا از همان مجموعه‌ي فرهنگي كه آن را خلق نموده، نشأت بگيرد. مجموعه‌هاي تمام و كمال از اين وجوه تشابه در زندگي معنوي متروپليس مشاهده مي‌شود كه مي‌توان بي‌هيچ تعهدي به تفسير ماده‌گرايانه از فرهنگ، آن‌ها را پذيرفت. دانشگاه بزرگ متروپليتن در حقيقت مگالاپليس آموزش است كارتلي كه از اتحاد مالي انواع بنيادها و مدارس شكل مي‌گيرد. دانشگاه متورم متروپليس با انبوه ساختمان‌ها، شيوه‌هاي ماشيني تعامل، توليد انبوه دانشجو، حسابداري فكري از طريق امتيازات وتشريفات، معادل دقيق زندگي متروپليتن مي‌باشد زيرا دانشجويانش را از سراسر زمين در خود گرد مي‌آورد. دانشگاههاي شيكاگو، برلين و لندن طي پنجاه سال گذشته به اعتبار شهري كه آن‌ها را در بر گرفته است ساخته  شده‌اند: ظرافت  فني و تاكيد جسورانه همسان بر تجهيزات فيزيكي، اتلاف همسان مواد در ساختار مادي و در نهايت سادگي همگون در ارزش‌هاي فرهنگي كه نه در دستاوردهاي آماري بلكه در شيوه‌ي درك، تفكر و عمل متجسم مي‌شود.
فروشگاه بزرگ همان طوري كه آقاي لي سيمونسن[748] خاطر نشان كرد دقيقاً همتاي موزه‌ي بزرگ متروپليتن مي‌باشد. از اين منظر، فرهنگ و دانش، عمدتاً ابزار زياده‌طلبي و تظاهر به شمار مي‌روند. از ديدگاه تاريخي، محتواي موزه‌ي هنر از كاخ و خانه‌ي اربابي مشتق شده است كه نمايش دهنده‌ي غنائمي است كه از خريدهاي تجملي و فتوحات نظامي سرزمين‌هاي بيگانه به‌دست آمده است. (شكل موزه‌ي تاريخ طبيعي به مقدار زيادي از اتاق افتخارات و جوايز خانه‌ي اربابي برگرفته شده است كه در آن شكارچي، شاخ‌ها، پوست و اسكلت شكارها را به نمايش مي‌گذارد). سرانجام زيباشناسي اصيل و علقه‌هاي علمي در اين نهادها بسط يافتند؛ امّا متوليان موزه‌ها به فراگيري تجريدي و نمايش محترمانه، بيش از موضوعاتي چون حقيقت، ذوق و ارزش علاقه‌مند شدند. اندازه فيزيكي همچون بازار كار مجدداً به عنوان بديلي براي سازمان عمل مي‌نمود، نتيجه اين بود كه بسط مكانيكي با مفهوم معني خلط شد.
شكي نيست كه موزه‌ي بزرگ مي‌تواند كاركردي عقلاني و منطقي داشته باشد؛ امّا منافع همگاني موجود در آن، محصول فرعي تعقيب منافع مادي است كه حتي قلمروهاي گسترده‌تر از اين منافع، يعني فرهنگ متروپليتن را مشخص مي‌سازد. اشرافيت مالي حاكم بر متروپليتن مضافاً صاحب منصبان به واسطة حمايت از موزه‌ها ادعاهاي خود در مورد فرهنگ را به كرسي مي‌نشانند: و بيش از اين، معيارهاي خود از ذوق و سليقه، اصول اخلاق را تثبيت نموده و به عنوان تمدّن ترويج مي‌نمايند و بدين ترتيب الگوي دلخواه از زندگي زياده‌طلبانه را حفظ و تثبيت مي‌كنند. حتي هنگامي كه حامي و مشوق موزه شهرداري باشد به همان عادات ريشه‌دار غلبه مي‌يابند: بدين معني كه ارزش موزه به واسطة اندازة مجموعه‌ها و شمار كساني ‌كه از آن بازديد مي‌كنند، استنباط مي‌شود. در اين خصوص محراب غول‌پيكر پرگامون[749] در برلين را مد نظر قرار دهند كه دستاوردي زشت و زننده مي‌باشد.
حاميان موزها و افكار عمومي، يعني تازه به دوران رسيده‌هاي متروپليس به يك اندازه مشتريان فرهنگ هستند. آن‌ها عزم خود را جزم كرده‌اند كه نهادهاي اصلي آموزش را به فروشگاههاي بسيار بزرگ هنرها و علوم مبدل نمايند كه در آن همه چيز برچسب‌ مي‌خورد، جائي كه جذابيت چانه‌زني و معامله در  آن تبلور يافته و گردش كالاها مهمتر از اقناع نهايي خريدار است. سر در گمي فزاينده دانش‌جويان و تماشاچيان، بيهودگي آشكار ذوق و دانش آن‌ها هيچ ‌يك با تمايل به گسترش تداخل پيدا نمي‌كنند. خارج از موزه‌ها در قلمرو علوم، اصل منطقي‌اي پس از قرن هفدهم پايه‌گذاري شده است كه اين انتظام بنيادي را نمي‌توان در مجموعه موزه‌هاي بزرگ كه از سازماندهي مطلوب برخوردار نبوده و داراي ارتباط ضعيف مي‌باشند كشف نمود: برعكس تاثير عمومي اين امر آشفتگي است كه به واسطة اهداف والا و تكه وصله‌هايي از نظم تعديل مي‌شود. اين آشفتگي به درستي محتواي سازمان زدايي شدة متروپليس را بسيار بيشتر از پژوهش‌هاي تاريخي و علمي مورد بازتاب قرار مي‌دهد. 
آيا در جهان، موزه‌ي هنر يا تاريخ طبيعي در متروپليس وجود دارد كه نتواند از فرايند تمركز زدايي به طور چشمگير بهره‌مند شود به نحوي كه هر واحد آن تنها به بخشي از اندازة موجودش تقليل يافته و كاملاً سازماندهي شود؟ بي‌شك موزه نوع باارزشي از اقدامات فرهنگي است كه در فصل پاياني كتاب به طور موجز جايگاه آن در اقتصاد اصيل شهري را مورد مداقه قرار خواهم داد. امّا در حال حاضر، اهداف باارزش‌ آن به واسطة معيارهايي كه آشكارا از فروشگاههاي بزرگ به عاريت گرفته شده، يعني جذبه‌ي اقلام غيرمرتبط و خريد تصادفي آن‌ها زير يك سقف، تخطئه شده است. در اطراف و پيرامون موزه، بازار اشياء عتقيه‌ي هنري رشد مي‌كند كه در ارتباط نزديك با ذائقه‌ي ثروتمندان كه برايشان كميابي نوعي ارزش بازاري جداي از هر گونه‌ ارزش واقعي است قرار دارد، به نحوي يك چوپ حكاكي شدة كمياب كم ارزش‌تر از يك تمبر پستي كمياب نيست. هنگامي‌كه عرضه‌ي عتيقه‌جات اصيل تحليل مي‌رود، جعل كردن نضج مي‌يابد يا شهرت و آوازه‌ي هنرمندان جديد در بوق و كرنا دميده مي‌‌شود تا جايگاه هنرمندان قديمي اشغال شود: برخي مواقع بدليجات به شكل ماهرانه‌اي ساخته شده و كارشناسان را فريب مي‌دهد با اين حال ارزش آن‌ها همچنان نه بر ويژ‌گي زيباشناختي كه بر اصالت‌شان متكي است و بدين ترتيب اگر اصالت آن‌ها مخدوش گردد بي‌ارزش خواهند شد. به چنگ‌ آوردن كالاها بدون سر سوزني صرف انرژي و انديشة توليد، مشخصه‌ي موفقيت در متروپليتن است. چنگ زدن به دانش و ذوق و سليقه بدون هرگونه تجربه‌ي مستقيم، تجارتي كه نزد هنرمندان، پيشه‌وران، درودگران، شكارچي و دانشمند يافت مي‌شود نشانه‌ي زياده‌طلبي فرهنگي است كه عمدتاً به‌وسيلة موزه‌ي متروپليتن ترويج شد. 
در موزه، نظير هر جاي ديگر در متروپليس مواردي دور از انتظار وجود دارد كه بر امور، وضوح بيشتري مي‌بخشد مثل كار با عظمتي كه بخش گسترش آموزش موزه‌ي امريكائي تاريخ طبيعي در مانهتن انجام داد و تلاش‌هايي مشابه كه براي تمركززدايي و تغيير جهت منابع موزه‌ها به سمت ديگر نهادها صورت گرفت. امّا محورهاي اصلي يعني تملك بي‌هدف، گسترش بي‌پروا، و بي‌سازماني فزاينده، واقعيت‌هاي مسلطي هستند كه عواقب خاص خود را به بار خواهند آورد.


11: جريان عادي امور و آرامش 
متروپليس به بيان اقتصادي مي‌تواند به سمبل شهري نمايشگاه بين‌المللي تشبيه شود. امور روزمرة آن تابعي از نمايش و فروش كالاهاست. نمايشگاه داراي دو جنبه‌ مي‌باشد: تفريح و فعاليت، از آن جائي كه فعاليت به شكل بسيار تجريدي و با تاكيد بسيار بر كنترل، نظم رياضي، مكانيكي و ساير ترتيبات به وقوع مي‌پيوندد، نياز به آسايش ترميمي شديدتر مي‌شود. تفريحات و سرگرمي‌هاي سنتي نمايشگاهها-تردستي، قماربازي، برنامه‌هاي جنبي، تجويز اقسام بي‌بند و باري‌ها-از اتفاقي بودن رهايي يافته و به بخشي از امور روزمرة متروپليس تبديل مي‌شوند. متروپليس را مي‌توان به نمايشگاه جهاني دائمي تشبيه نمود.
نمايشگاهها در ابتدا تا حدودي به مثابه‌ي كنگره‌هاي مجامع ملي امروزي عمل مي‌كردند و فرصت‌هاي مناسبي را براي سرگرمي و فراغت از نظارت اكيد علقه‌هاي خانوادگي، و رسومات محلي، و راه و رسم‌هاي مورد احترام فراهم مي‌نمودند نمايشگاه قديمي سنت جيمز[750] در لندن را يكي از شهوت‌رانترين پادشاهان انگلستان يعني چارلز دوّم در حقيقت به دليل تفريحات مستجهن تعطيل نمود؛ حال آنكه در نيژني نووگورد[751] در اواخر قرن نوزدهم، روسپي‌هاي فقير امورات خود را درملاء عام به اجرا در مي‌آوردند و متاعشان را به رهگذاران عرضه مي‌كردند. فراواني زوج‌هاي غير مزدوج در مترو پليس موجبات برپايي نهادهاي مبتني بر بهره‌كشي تجاري از علائق جنسي شد: روسپي‌خانه‌ها، تالارهاي رقص، نمايشات مضحك و نمايش‌هاي زنانه، هتل‌ها و ميعادگاههاي عشاق كه در خدمت زوج‌هاي غير رسمي در آمدند.
تمامي اين وجوه نمايشگاهي در متروپليس، نظام‌مند، معيارمند وتجاري مي‌شود. هر گام در اجتناب از شوخي‌هاي خركي خود جوش به ميخوارگي، از عشوه‌گري همراه با موسيقي به عياشي، با بيشينه‌سازي سود براي صاحبان سرمايه همراهي مي‌شد. عياشي به چيزي  متهم شد كه بعدها قاچاق مواد مخدر به‌ آن متهم خواهد شد هرزگي كه ديگر طعيان حَشري روح حيواني پس از امتناع و مشقات زمستان نبود، في‌نفسه به لكاته‌بازي و بخش شبانه‌ي جريان امور متروپليتن تبديل شد كه بدين ترتيب ظرفيت تحريك‌پذيري و لذت‌جويي‌اش را مي‌سنجيد. و از آن جائي كه عرف جامعه‌ي غربي فرجه‌اي براي طغيان‌هاي ترميمي ]جنسي[ و تعطيلات اخلاقي نداشت نوعي پنهان كاري بر حريم‌شكني‌ها، بالاخص هنگامي‌ كه با ممانعت‌هاي رسمي همراه‌ مي‌شوند، حاكم شد. اين روند پيوندهايي را با جهان زيرزميني باج‌گيران و جانيان شكل داده كه مولفه‌هاي جديدي از فساد در قماربازي و بي‌بندوباري‌هاي جنسي را ترويج مي‌كرد: ارتباط ”طبقات محترم“ و جهان زيرزميني به واسطه‌اي تفريحات، سرگرمي‌ها، و بي‌بندوباري‌ جنسي، اخلاقيات مردم را تحليل برد.
شهر بزرگ با توجه به اين وجوه تسامح، داراي همان امتيازاتي شد كه روزي نمايشگاههاي بين‌المللي از آن برخوردار بودند؛ بدين ترتيب كه بزرگي و وسعت شهر آن را به محل اختفاي بسيار جالبي مبدل مي‌ساخت. متروپليس در خيابان‌هاي بي‌انتهايش، پناهگاهي را در مقابل چشمان فضول تدارك مي‌كرد: در متروپليس، ميخوارگي كه مي‌توانست نوعي مضحكه‌ي عمومي باشد به نقطة ضعف خصوصي تبديل شد؛ رابطه‌ي نامشروع كه مي‌توانست به از هم گسيختگي خانواده‌اي شهرستاني منجر شود با حداقل تظاهرات بيروني در متروپليس به اوج خود مي‌رسيد. زن و مرد از همبستر شدن در هتل متروپليتن كمتر از صرف شام در يك رستوران شهر كوچك متحمل خطر اراجيف و شايعه بودند.
در حقيقت امتيازات متروپليس به عنوان محل اختفاء-امتيازي كه عشاق را به شراكت هر چه بيشتر با متجاوزين از قوانين و قواعد تحريك مي‌كند-بيش از جذابيت‌هاي آن براي كساني كه از گوشه و كنار منطقه در آنجا مي‌لوليدند، نيست. اگر كسي چيزي براي پنهان كردن داشته باشد پنهانكاري در ميان يك ميليون نفر فرصت بسيار عالي خواهد بود. ناشناخته بودن در شهري بزرگ، و نبود عواطف، تشويق صريح اعمال غيراجتماعي و ضداجتماعي است. به همين دليل نظارت حرفه‌اي به‌وسيلة پليس سازمان‌يافته مي‌بايست به جاي مراقبه و فشار همسايگي به كار بسته ‌شود. شهري مملو از بيگانگان، فاقد هرگونه عامل مهار كننده‌ي تثبيت‌گر مي‌باشد. تبديل محافظان شهر به پليس حرفه‌اي كه براي اولين باز در پاريس قرن نوزدهم اتفاق افتاد، نشاندهنده‌ي تغييرات تعيين كننده از اقتصاد شهري به اقتصاد متروپليتن بود. به احتمال در اين  واقعيت كه معادليوناني پليس، شهروند مي‌باشد درس اخلاقي وجود دارد. 
خصلت غيراجتماعي امور متروپليتن را مي‌توان تا حدودي از هزينه‌هاي نسبي خدمات پليس در شهرهايي با اندازه‌هاي متفاوت استنتاج كرد. در شهرهاي امريكايي با جمعيت يك ميليون و بيشتر هزينه‌ي پليس براي هر نفر به طور سالانه شصت سنت است: براي شهرهايي با سي‌صد تا شش‌صد هزار اين مبلغ چهل سنت، و در شهرهايي با يك صد تا سي صد هزار نفر اين مبلغ فقط بيست سنت و شهرهايي با سه‌هزار نفر يا كمتر فقط ده سنت است. بي‌شك شهرهاي بزرگ سهم بيشتري از خدمات را كه در هر حال به آن نيازمندند به خود اختصاص مي‌دهند. در ايالات متحده به استثناي موارد مربوط به تجاوز و قتل، شمار پرونده‌هاي پليس براي هر هزار نفر بيانگر منحني صعودي در ارتباط مستقيم با اندازة شهر مي‌باشد.
در ميان تفريحات و سرگرمي‌هاي خاص متروپليس، آن‌هايي كه با تغذيه يا بديل‌هايش مربوط مي‌شود نقش كوچكي ندارند؛ تحريك‌پذيري دهاني و تحريك از طريق غذا و مواد نوشيدني، از جايگاهي خاص در امور روزمره متروپليس برخوردار است كه روزگاري براي اعياد و جشن‌هاي مذهبي خاص كنار گذاشته مي‌شد. رستوران‌ها، كافه‌ها، ميكده‌ها و آبميوه‌فروشي‌هاي ضرورتاً پديده‌هايي همه جا حاضر هستند؛ و كار و كاسبي آن‌ها با اتكا به اين واقعيت كه خانه به تنهايي سهمي كوچك در نضج چنين محركي‌هايي دارد، تشديد مي‌شود. سخن گفتن از متروپليس به بيان بلند پروازانه‌ي اقتصادي، همرديف سخن گفتن از هرميتاژ[752]، آدلون،[753] ماكسيم،[754] ريتز[755] و كلني‌كلاب[756] است: مكان‌هايي كه آوازه‌شان در امور مالي، حقوقي يا تئاتر سر به آسمان مي‌سايد. شور و هيجان روان‌شناختي معيني هزينه غذا و اشربه مي‌شود؛ زيرا تغذيه و نوشيدن، توجيهات نهايي زندگي ساكنان متروپليتن است: ساكنان متروپليس با شكم‌بارگي، مصرف آت و آشغال به سر خوشي لحظه‌اي دست مي‌يابند كه آشفتگيِ متعاقب روان شناختي را پنهان مي‌سازد. نماد انوره ‌بالزاك[757] از پرخوري و جمع‌آوري خرت و پرت‌هاي عتيقه در نمايي يگانه از عموزاده پونز[758] كار استادانه‌اي بود. 


12: شرنگ سرزندگي عاريتي
تمامي فعاليت‌هاي فوق در اشكالي نازل توسط توده‌ها پيگيري شده، حداقل به صورت عاريتي از تصاوير سينمايي، نوشته‌هاي مصوّر و تبليغات مُد متلذّذ مي‌شوند. با اين حال توده‌ي مردم داراي اشكال لذت بردن توده‌اي هستند: براي اينهاست كه چراغ‌ها در خيابان‌هاي منتهي به تئاترها، رستوران‌ها و كاباره‌ها كه استطاعت استفاده از آن‌ها را ندارند، سوسو مي‌زند: براي آن است كه تبليغ كنندگان، آگهي‌هايي در هزاران  احباب رنگي، آنان را به نوشيدن اين نوع ويسكي، سواري با اين  ماشين خاص، يا احياي نيروي حياتي با "قرص‌هاي صورتي كه زرد رويي را مي‌زدايد" تحريك مي‌كنند.
توده‌ي مردم در طي روز نمايشات خاص خود را دارند: عبور يا سفر يك فرمانروا از شهر؛ مراسم استقبال به دقت سازمان يافته از ژنرالي كه مدنيّت را به كشوري بربر بازگردانده است كه ساكنانش قادر نبودند با گاز سمي از خودشان دفاع كنند؛ بازگشت دختري كه كانال انگليس را شنا كرده است. آن‌ها از اين آدم‌هاي  بي‌كفايت جاه‌طلب به شيوه‌اي مناسب وخاص متروپليتن استقبال مي‌كنند: اين استقبال نه با گل‌ها، به همان سبكي كه از ليندبرگ[759] در مكزيكوسيتي-هنوز روستايي-استقبال شد بلكه با خالي كردن محتوي سطل‌هاي زباله‌ي كاغذي بر سر قهرمانان، ريسه‌هاي مواج نوار‌هاي كاغذي، يا حتي هنگامي‌ كه با كمبود كاغذ مواجه مي‌شوند، دستمال توالت نواري استقبال مي‌كنند، سمبل نهايي رضايت و تائيد متروپليتن اين است: احسن!
تدارك چنين مضحكه‌هاي كمك اصلي به تعادل متروپليتن، به قراري است كه طبقات اداره كننده‌ي شهر به طور غريزي آن را درك مي كنند، كه به عبارتي عموميت بخشيدن به ارزش‌هاي حيثييتي انحصار است. بدون چنين نمايش‌هايي، واقعيت‌هاي دردناك فقر و ناتواني براي انبوه ساكنان متروپليتن تقريباً غيرقابل تحمل ‌شود؛ اين مضحكه‌ها به خنثي ساختن مفاهيم حقير مردانگي و زنانگي كه تحت فشار مكانيزاسيون پرورده مي‌شوند كمك كرده، مضافاً از طريق مشاركت توده‌اي مفهوم “تنهايي” را كه انسان جدا افتاده در شهر بزرگ را شكار مي‌كنند نابود مي‌سازد. (به تصوير جدّي جولس‌رومين[760] از ”تنهايي انسان خيرخواه“ مراجعه كنيد.)
زندگي در تعامل گروههاي خودجوش-كه نمايشات بزرگ توده‌اي:‌مسابقات مشت زني،‌رقابت‌هاي كشتي و  لذائذ كسل كننده‌، نظير مسابقات دوچرخه سواري و ماراتن رقص، نمايشات چشمگير پهلواني، نظير آن چه گاوچران‌ها انجام مي‌دهند، يا مسابقات اتومبيل‌راني و هوانوردي-كه براي آن‌ها به منزله‌ي فرصت مي‌باشد به متروپليس باز مي‌گردد. تمامي اقسام زياده‌روي‌هاي در قدرت، مهارت، و شجاعت براي برانگيختن نيازهاي اوليه‌ي حيواني از رخوت كسالت بار ]متروپليتن[، ضروري است. بدين ترتيب، اين مضحكه‌ها دست كم نازل‌ترين شكل جامعه‌پذيري، يعني پيوندهاي بنيادي در كالبد در هم ريخته‌ي متروپليتن]را كه همان[ معاشرتي بودن است توضيح مي‌دهند. چيزي كه زماني غريزه‌ي گله‌اي ناميده مي‌شد در حقيقت ته‌مانده‌ي جامعه‌پذيري توده‌ي متروپليتن است. استاديوم، جائي كه جمعيت كثيري براي تماشاي اين مضحكه‌هاي مختلف گرد هم مي‌آيند، به مثابه‌ي نيروي پليس، يكي از لكه‌هاي ننگ ويژه‌ي نظام متروپليتن است؛ در اين جاست كه درام اصلي متروپليتن، يعني دستاورد خارق‌العاده و مرگ خارق‌العاده اتفاق مي‌افتد.
در تمامي اين نمايشات مفهوم وارونه‌اي از زندگي به واسطة حضور ترسو و حسّ مرگ ارتقاء مي‌يابد. معلول كردن قربانيان از نقاط اوج اين مضحكه‌ها مي‌باشد كه دقيقاً شبيه مبارزات گلادياتورهاي رُم باستان يا قربانيان آئيني قوم آزتك[761] است. بدون مرگ يا خطر مرگ، عامه‌ي مردم احساس مي‌كنند چيزي را از دست مي‌دهند؛ بنابراين بازي‌هاي بدون مخاطره، نظير فوتبال امريكائي يا مسابقات اسب‌دواني، مي‌بايست به منظور برابري هيجان با مسابقات اتوميبل‌راني يا مهارت‌هاي گاوچراني با قمار چاشني بخورد. اطلاع از اين مضحكه‌ها تنها به كساني كه آنها را تماشا مي‌كنند محدود نمي‌شود بلكه از طريق روزنامه، راديو، فيلم‌هاي خبري و آزارگرانه‌ترين نمايشات به آناني كه هنوز به اندازة كافي انسانيت خود را حفظ كرده‌اند تا از اين مضحكه‌ها بيزار باشند تحميل مي‌شود.
در هر حال، از نقطه‌نظر گروههاي بهره‌بردار، شكي در مورد ارزش اين مضحكه‌ها وجود ندارد؛ زيرا آن‌ها تمايل دارند مردم را نسبت به ارزش‌هاي زندگي بي‌تفاوت نمايند. تماشاچي اشباع شده از اشكال ملايم‌تر توحش، خواستار مسرت‌ها و شادي‌هاي خونين‌تر هست. اگر اين بازي‌ها كفايت ننمايد، تماشاچي به دنبال فرصت‌هاي ديگر برخواهد آمد؛ تروريسم مشتاقانه كه به‌وسيلة بورژوازي در لفافه‌ي احياي قانون و نظم در بحران‌هاي كارگري اعمال مي‌شد همچنين تلاش پليس براي تبديل مبارزات مسالمت‌آميز براي بدست گرفتن قدرت به فرصتي براي تجاوز، از اين قسم فرصت‌هاست. كسل‌كنندگي جريان امور در متروپليتن مي‌بايد با تحريك سبوعيت جبران و ترميم گردد.
جان راسكين عميق‌ترين تفسير روانشناختي از نظام متروپليتن را ارائه نمود كه در اينجا آن‌را به طور كامل نقل خواهم نمود، زيرا ساليان متوالي تحليل وي از روح و روان ساكنان متروپليتن در كتاب”تيرهاي تعقيب“[762]مورد تاكيد قرار گرفته و كاملاً اثبات شده است.
چه انديشه‌اي مي‌تواند با كفايت تمام تضاد ميان چنين زندگي ]انساني[ و زندگي در خيابان‌ها را درك نمايد جائي كه تابستان و زمستان تنها توالي گرما و سرما است؛ جائي كه برف هرگز سفيد و نور خورشيد شفاف نيست؛ جائي كه زمين سنگ فرشي بيش نيست و آسمان سقف شيشه‌اي به شكل گنبد؛ جائي كه شديدترين باران فقط ناودان‌ها را بند مي‌آورد و ظريف‌ترين جادوي بهار تبديل گرد و خاك به گِل و لاي است: جائي كه-عمده‌ترين و مخرب‌ترين تفاوت امور-هيچ‌گونه علاقه يا مشغله‌اي را براي هيچ‌ يك از ساكنان، مگر امور مربوط به بار و ميز تحرير درون خانه‌ها و تلاش براي عبور از كنار يكديگر با بي‌تفاوتي  برنمي‌انگيزد؛ به نحوي كه از صبح تا شب تنها تنوع ممكن در يكنواختي گذر زمان تحمل كيفر هستي، مي‌بايست نوع شيطنت باشد كه به سقوط اسب يا شكافته شدن يك جيب محدود مي‌شود مگر اينكه بلاي آسماني نازل شود.
        “كفتم كه تحت سيطره‌ي قوانين تو خالي، تمناي قلبي براي شور و هيجان فقط مي‌توانست از يك منبع تامين شود. جداي از تعليمات يك فيلسوف محتاط بدعنق، سركوب تمايلات طبيعي انساني مي‌تواند به خواست ارتجاعي اين احساست و همين‌طور كسل‌كنندگي خيابان به خواست وجد و شعف روستايي منجر شود امّا تجربه چيز ديگري را نشان مي‌دهد بدين ترتيب كه يك لندني كاملاً مجرّب مي‌تواند از شور و هيجاني جداي از تراكم بسيار مهلك يا بسيار پرشور كه به آن عادت كرده است محظوظ شود؛ و در نهايت قدرت نهايي افسانه‌ها براي سرگرم كردن او از تصوراتش درخصوص وضعيت‌هاي ]متفاوت[ وتعريف‌اش از يكنواختي نفرت‌بار مرگ متاثر مي‌شود. در رمان بلك هاوس[763] نه گونه مرگ وجود دارد … كه به دقت اجرا شده يا احساسات را به غليان مي‌آورد: مرگ به واسطة ترور در شخصيت تولكينگ هورن، مرگ با گرسنگي همراه با اتلاف، در شخصيت جو؛ مرگ ناشي از رنجش در شخصيت ريچارد؛ مرگ ناشي از اشتعال خود جوش در شخصيت آقاي كروك؛ مرگ ناشي از افسردگي و غم، شخصيت عاشق ليدي‌ ددلاك؛ مرگ ناشي از پشيماني، شخصيت ليدي‌ددلاك؛ مرگ ناشي از جنون، خانم فليت، مرگ ناشي از فلج، سِر لي‌كستر. حقيقت اين است كه تمامي اقسام مرگ به استثناي يكي از آ‌ن‌ها، غيرقابل ايراد و يا حداقل در قضاوتي جامع، مرگ شخصيت‌هاي قابل احترام است؛ به بياني روشن‌تر، تمامي اين اشخاص پرخاشجو يا بدبخت، چنين وانمود مي‌كنند كه نظريه‌ي مدرني را توضيح مي‌دهند كه بر اساس آن سرنوشت مقدر بخش قابل توجهي از انسان‌ها، هلاكت در لوله‌هاي فاضلاب شبيه موش‌ها به‌وسيله‌ي تله يا سمّ است.”
آيا در متروپليتن نشانه‌هايي از ساديسم تخيلي كه تا كنون بخش عمده‌اي از رمان‌ها، فيلم‌ها، نمايشنامه‌ها و گزارشات روزنامه‌ها از قتل وتجاوز را مشخص مي‌سازد نمي‌توان يافت؟ اين ساديسم، جهان متروپليتن را در دام استفاده‌ي از گاز سمّي در شورش‌هاي شهري يا قتل‌عام شهروندان بي‌دفاع، يعني كشتار از روي تماميت‌خواهي، گرفتار كرده است.
اجازه بدهيد در اينجا اقدامات انحرافي فوق را جمع‌بندي كنيم. در راستاي مقابله با مشغله‌ي غير قابل تحمل ذهني با تجربيات رياضي وابزارهاي مكانيكي، جذبه و كشش تقريباً متعادل و عام اندام‌هاي جنسي و اشتهائي از روابط ارگاني خود تهي شدند. براي خنثي ساختن كسل‌كنندگي و تنهايي، مضحكه‌هاي توده‌اي به راه افتاد؛ و براي ترميم حقارت ‌زيستي مجموعه‌اي از بازي‌هاي جمعي و نمايشات، بر اساس خصوصيات شرم‌آور بدني تدوين شد و در نهايت متروپليس با اَشكالي از شور و سرزندگي كاذب همرديف شد. طبيعت سرشت انساني كه در اين محيط مورد تجاوز قرار گرفتند در اشكالي مخرب به شكل داروها، مُسكن‌ها، محرك‌هاي جنسي، هيپنوتيزم، وسوسه‌ها كه مكمل ضروري اين وضعيت به شمار مي‌روند، همچنين تلاش‌ طاقت‌فرسا در جهت بهبودي و سلامت ذهن و جسم، يعني رهايي به‌وسيلة آسپرين مجدداً در عرصه ظاهر شدند. جميز‌چويس[764] در اوليسه[765] اين وضعيت توهمي را به تصوير كشيده است؛ او نشان داد كه ذهن لئوپلد بلوم[766] مثل طوطي محتواي روزنامه‌ها و آگهي‌هاي تبليغاتي را تكرار كرده و در جهنمي از آرزوهاي برباد رفته، خواسته‌هاي بي‌ارزش، دلواپسي‌هاي مشوش، اجبارهاي مخوف و حماقت‌هاي كسالت‌بار گرفتار آمده است؛ ذهني از هم پاشيده در شهري از هم گسيخته، كه احتمالاً روح و روان بهنجار دنياي متروپليس به شمار مي‌رود.
در اين وضعيت آشفته، انگيزه‌ي زندگي آشكارا از شخصيت‌هاي سالم درست همان‌گونه كه از شخصي كه زير چرخ‌هاي لوكوموتيو له شده است،‌ جدا مي‌شود و محرك مرگ اين جدايي را پشتيباني مي‌كند. همان‌گونه كه اراده‌ي زندگي مي‌تواند به استثناي تصادم‌هاي وحشتناكي يا پريشاني فيزيكي بر همه چيز تسلط يابد، خواست مرگ نيز مي‌تواند سرطان‌وار شخصيت آدمي را از درون پوك نموده تا در نهايت بر خلاف سلامت ظاهري، تباه شده و در نهايت به‌وسيلة بيماري نابود شود.
تعجب‌آور نيست كه دكتر زيگموندفرويد[767] اراده‌ي معطوف به مرگ را بر مَسند فعاليت آدمي يافت؟ اين تحليل آنگاه مي‌تواند موجه جلوه نمايد كه بلافاصله اضافه نمائيم اين حكم، پديده‌ي تاريخي مشروط به زمان، مكان و فرهنگ مي‌باشد. عرصه‌ي مطالعات فرويد مگالا پليس وين در دورة اضمحلال امپراطوري و ورشكستگي مالي بود كه پيش از جنگ جهاني اوّل ترك برداشته بود. در اين لحظه‌ي خاص، آرزوي مرگ به عنوان محرك جمعي به صورت تلاشي براي نجات زندگي از معايب وتحقيرهاي غيرقابل تحمل فزاينده در پناه بردن به خودكشي متظاهر مي‌شود. شر و نحوست اقدام به خودكشي برحسب ارزش‌هاي اصيل فرهنگي احتمالاً يك درجه از انهدام و فروپاشي ناشي از فلج پيش‌رونده مطلوبتر مي‌نمايد. 


13: شمّه‌اي از جهنم
لحظه‌ي كنوني تمدن غربي و وضعيت اقتصادي متروپليس طي قرن گذشته را مورد بازبيني قرار داده و به انباشت مواد و نقائص آن توجه نمايند. 
مسئله‌ي عمدة نظام متروپليتن از منظر فروض و مقدمات خودش، نوسان آشكار از رونق به سمت ورشكستگي است. غلبه بر اين دور اقتصادي فرساينده‌ بدون حركت به سمت نظام اقتصادي پايدار كه مانعي فرا راه تحصيل هر چه بيشتر ثروت توسط اقليت خواهد بود في‌نفسه بيانگر نوعي تعارض دروني است. از آن جائي كه متروپليس بنابر ماهيت خود در وضعيت عدم تعادل دائمي قرار دارد طبقه‌ي كارگر آن حتي در دوره‌هاي پررونق اقتصادي، حتي اگر از بسياري امكانات چشم‌پوشي نمائيم، فاقد مسكن و حتي رژيم غذايي كافي و رواني بودند. به همين دليل سرمايه‌گذاران و دولتمردان در پي جلوگيري از سقوط هرم قيمت‌ها از طريق گسترش قاعده‌ي هرم برآمدند. كارخانه‌هاي اتومبيل‌سازي امريكا كه در داخل دچار خفقان شده‌اند در پي منافذي در اروپا وكارخانه‌هاي نساجي ژاپن در پي يافتن مشترياني در هند و آفريقا بر‌آمدند؛ و در نهايت سرماية مازاد ناتوان از يافتن بازارهاي مطلوب در داخل كه به تحصيل در آمدهاي كمتر از حّد معمول در خارج، وسوسه شدند خود را در معرض خطراتي وراي توان كنترل خود قرار دادند.
همين مراكز جديد اقتصادي كه غالباً در محدوده‌ي دولت يا ملت‌هاي علي‌حده قرار مي‌گيرند، موجد تضادهايي با دولت و ملت خودشان مي‌شوند. تمامي دولت‌ها براي تسلط بر منابع اوليه جديد، تسلط بر بازارهاي جديد، تامين امنيت سرمايه‌گذاري‌هاي جديد، اخذ ماليات از سرمايه‌گذاري‌هاي نامطمئن و نامنظم، تصرف سرزمين‌هاي متعلق به ملل ضعيف توان خود را وقف گسترش ارتش و نيروي دريايي مي‌كنند. به محض اين كه نواحي جديد تجزيه يا دولت‌هايي كه در پيوستن به اين كوشش كم تحرك بودند با شدت هر چه تمامتر در پي تصرف اين منابع بسيج شده و متفاضي سهم خود از غنائم و منافع واقعي يا توهمي‌شان مي‌شوند و تهديدات آن‌ها ]براي نيل به اين منابع[ خطرات بيشتري را براي اين نظم بي‌ثبات فراهم مي‌آورد.
توسعة امپرياليستي جداي از بهبود شرايط، بي‌نظمي را پيچيده‌تر مي‌سازد و ناامني‌ نواحي داخلي را تشديد و با تمركز توليد بر اقلام جنگي و تجهيزات وابسته به آن شريانهاي حيات اقتصادي را تحليل مي‌برد. طبقه‌ي كارگر براي حفظ نيروهاي مسلح در وضعيت جنگي به مقدار بيشتري استثمار شده و ماليات مي‌پردازد؛ حتي ثروتمندان نيز براي حفظ ثروتشان مي‌بايد  در اين امر سهيم شوند. بدين ترتيب عدم ايمني موجب مي‌شود كه تمامي طبقات پس‌اندازهاي خود را به صورت نقدي نگه‌دارند؛ اين پديده به‌نوبه‌ي خود سرمايه‌گذاري‌هاي بلند مدت با نرخ‌هاي پائين بهره را كه بهبود توليد و اقلام هزينه‌اي آينده‌نگرانه در تجهيزات مصرفي نظير مسكن و خدمات شهري به آن بستگي دارد، دچار ركود مي‌نمايد.
در همين حين، تنش‌هاي روان‌شناختي افزايش مي‌يابد و انگيزه‌هاي متخاصم ظهور مي‌يابند. عشق ساده به كشور و خانه و خاك، عشقي كه به هيچ دليل و توجيهي نياز ندارد به واسطة توجيهات رسمي دولت به آئين ديوانه‌وار ”وطن‌پرستي“ يعني وحدت نظر در راستاي تمايلات سركوب‌گرانه‌ي جمعي، پشتيباني كوركورانه از دولت‌مردان، خود محوري در زمينة احساسات ملّي، خواست احمقانه‌ي ارتكاب جنايت‌هاي جمعي در لفافه‌ي ”افتخارملي“ بروز و ظهور مي‌يابد.
بناهاي متروپليس امپراطوري به مثابه زمينة خاصي براي آئين‌هاي جنگي خدمت نموده و دعاوي مربوطه را تقويت مي‌كنند. از واشگتن تا توكيو، از برلين تا رم، معماري امپرياليستي باز تاب يكنواختي ازذهن نظامي ـ ديوان‌سالارانه مي‌باشد. اين بناها ولخرجي تازه به دوران رسيده‌ها را بدون لمس گرماي خلاقيت به نمايش مي‌گذارند. نماهاي يكنواخت با ستون‌هاي متعدد كه همچون زره سنگين سنگي كه بر آنها سايه افكنده است، تاكيد فخرفروشانه بر سلف تاريخي‌شان يعني رم، خصلت پر ابهت مقبره، مانند ادرات و تالارهايشان، نشان‌دهنده‌ي شكست در كارآئي حياتي است كه مشخصه‌ي اين نظام مي‌باشد. بخش‌هاي مربوط به دستگاه اداري با چنان بي‌احتياطي طراحي مي‌شوند كه چند بمب مي‌تواند خدمات عمدة دولتي را به استثناي برخي سرمايه‌هاي پراكنده و فضاهاي زيرزميني براي چند هفته در يك آن فلج نمايد، اين رژيم جنگي در حوزه‌ي برنامه‌ريزي شهري، ساختمان و طراحي، ابتدائي‌ترين نيازهاي تدافعي را رعايت نكرده است. 
با اين حال ديوانسالاري درحال رشد جنگ، نشان‌دهنده‌ي پوسته‌ي بيروني قدرت است، قدرت در خيابان‌هاي عريض، چشم‌اندازهاي بي‌پاياني از ستون‌هاي بي‌مصرف، استاديوم‌هاي عظيم كه براي مانورها و تمرينات جنگي مناسبند، تبلور مي‌يابد: غيبت عنصر عاطفي در فرم‌هاي معماري به واسطة ازدحام و شلوغي خيابان يعني گردهمائي كودكان براي خواندن سرودهاي خودستايانه‌ ملي، رژه‌ي توده‌ي مردم در ميادين و ازدحام اراذل و اوباش براي ديدن رهبر دولت جبران مي‌شود. نفرتهاي ساده همين توده‌ها به‌وسيلة شايعات تقويت شده و تنفر ناخود آگاهشان را كه جرات بيان آن‌را ندارند و حقارت ناخودآگاه ناشي از نقش بر آب شدن روياهايشان را به ديوسيرتان بيگانه‌فرافكني مي‌نمايند. اساس متروپليس ، اتم‌هاي منفعل آن يعني ساكنان بي‌ذوق و بي‌فرهنگ است؛ جمعيت ميليوني به اذهان تو خالي و منگ كه رهبرانشان آن‌را شجاعت مي‌خوانند.‌ ميليون‌ها انسان سرگردانِ پراكنده كه حاكمان با چرب‌زباني، زور و ارعاب آن‌ها را به سمت وحدت مي‌رانند. 
امّا نتيجه چيست؟ بحران‌هاي خارجي بر تعارضات داخلي بار مي‌شود. به لحاظ روان‌شناختي نوعي خود بزرگ‌بيني خشونت‌آميز همراه با تصورات موهوم و آشكاري از جلال و جبروت طبقات حاكم را در بر مي‌گيرد؛ كه بديل آن چيزي شبيه اختلال مشاعر زودرس، يعني سوءظن، نفرت، انزوا و آرزوي تحميل تباهي در بي‌نهايت صور مختلف ظاهر شده و به شكلي عامدانه و سنجيده بواسطة تب و موج آشكاري از نابخردي تحميل مي‌شود؛ از هم گسيختگي فكري در سامانه‌هاي رويايي مردم‌شناسي، جامعه‌شناسي و فلسفه متبلور شده كه در بي‌اعتنايي به ابتدائي‌ترين الزامات در مراعات واقعيت‌ها يا رسميت بخشيدن به واقعيت‌هاي تازه از طريق قواعد اثبات‌پذير عيني به تصوير كشيده مي‌‌شود.  انفعال ناشي از يأس كه جاي خود را به توهمات ملّي ايذاء و اذيت مي‌دهد با تلاش‌هايي در تحميل تاوان و خسارت بر ستمگران خيالي تعقيب مي‌‌شود. نطق‌هاي آتشين‌ حاكي از تنفر در جنگ جهاني اوّل از هاسگسنگ[768] آلماني‌ تا عمليات هانگ قيصر[769] كه به‌وسيله‌ي لويد جورج پرهيزگار[770] هدايت مي‌شد همچنين تنفر شديد فاشيست‌هاي ايتاليائي از قدرت‌هاي ”تحريم گرا“ ، يعني بخش عمدة جهان متمدن را مجدد متمدن را مجدداً مرور نمائيد، اين‌ها همگي آشكارا به قلمرو روان آسيب‌شناسي جمعي تعلق دارند. 
امپرياليسم كه وانمود مي كند بر توحش غلبه نموده و بوميان مناطق عقب‌مانده را متمدن مي‌سازد در واقع به نضج توحش در تمدن كمك مي‌كند. اين حكم هم در مورد رومي‌ها وهم در مورد عصر حاضر، فقط با اين تفاوت كه رومي‌ها  در حال حاضر تكثير يافته و كل سطح كره‌ي زمين را در معرض خطر قرار داده‌اند، صادق مي‌باشد. تعداد زيادي از كودكان هشت ساله كه اولين شكل‌هاي مانور نظامي را ياد مي‌گيرند، اشكال بسيار نازلي از بردگي را در مقام مقايسه با وحشي‌ترين آدم‌خوارها به نمايش مي‌گذارند؛ آن‌هائي كه اين كودكان را تمرين مي‌دهند حقوق طبيعي ناشي از تمدن را انكار نموده و بدين ترتيب بيش از كساني كه هرگز به اين مرحلةاز تمدن دست نيافته‌اند مستوجب سرزنش مي‌باشند. بنابراين به حق مي‌توان ادعا نمود كه آدمي هرگز نمي‌تواند آن‌ها را مورد عفو و اغماض قرار دهد زيرا آنها از نتيجه اعمال خود، درست لحظه‌اي كه شهرهاي بي‌دفاع را بمباران مي‌كنند يا به سوي كشتي‌هاي غيرجنگي موشك شليك مي‌كنند، آگاه مي‌باشند.
اين توحش نظام‌مند، به مثابه سرطان، تمامي بافت‌هاي سالم حيات شهري را آلوده ساخته و مركز جنگ به‌وسيلة اندام‌هاي شستشوي مغزي تمامي مناطق تابع را جنگ طلب مي‌سازد. بحران واقعي، بالاخره وقتي كه بروز مي‌كند، انفجار صدف غده‌ي چركينِ ادعاهاي هرزه و قدرت مي‌باشد. پاره‌اي مواقع "صلح" نيز به شكلي موهوم مطمح نظير قرا مي‌گيرد كه كه معادل وضعيت جنگي است: جنگ انفعالي به شكل تبليغات جنگي، القائات جنگي و تمرينانت جنگي كه مانور مقدماتي براي وضعيت جنگي است. 
بدين ترتيب متروپليس به مثابه كانون تمركز نيروهاي جنگي حداكثر تهاجم به فرايند تمدن را از خود بروز مي‌دهد. يكي از نتايج مشخص اين وضعيت، آمادگي ادواري براي دفاع هوايي است كه تحقق يكي از كابوس‌هايي است كه به شكل ماهرانه برانگيخته مي‌شود.
آژيرها به صدا در مي‌آيند. بچّه مدرسه‌اي‌ها، كارگران، بانوان خانه‌دار، كارمندان، همگي ماسك‌هاي گاز را بر صورت‌ خود قرار مي‌دهند، هواپيماها چتري از دود محافظ را در بالاي سرمان مي‌گسترانند،‌ زيرزمين‌ها براي پذيرش آوارگان گشوده مي‌شوند، پايگاههاي صليب سرخ براي ياري رساندن به زخمي‌هاي در پناهگاههاي حفاظ‌دار راه‌اندازي مي‌شوند؛ سرمايه‌هاي زيرزميني براي پنهان ساختن طلاجات و ارواق بهادار دهان مي‌گشايند؛ افرادي با لباسهايي از جنس آزبست تلاش مي‌كنند بمب‌هاي آتش‌زا را جمع‌آوري نمايند،‌ توپ‌هاي ضد هوايي به صدا در مي‌آيند و ترس فراگير مي‌شود، گاز‌هاي سمّي از طريق منافذ به درون مي‌خزد، اين كه حمله واقعي يا تمريني است هيچ تفاوتي نمي‌كند زيرا اثرات روان‌شناختي مشابهي را بار مي‌آورد. ترور و وحشت پيش از آن چيزي كه پيشتر در جنگل‌ها يا غارها مشاهده شده است موجبات تباهي و نااميدي در حيات شهري مدرن را فراهم آورده است. ساكنان مگالاپليس با نفس‌هاي به شماره افتاده، خفه، با سخنان جويده‌جويده، قوز كرده و با احساسي از تنفر براي پيشگيري از مرگ هزاران نفر به كام مرگ فرو مي‌روند. ترس جزء لاينفك جريان زندگي مي‌شود: تشويش دائمي در باره‌ي وقوع جنگ، روان‌پريشي جمعي قابل مقايسه با وقوع جنگ را به بار مي‌آورد. امواج ترس و تنفر در متروپليس اوج گرفته و از طريق روزنامه‌ها، فيلم‌هاي خبري و برنامه‌هاي راديوئي در اقصي ‌نقاط منتشر مي‌شود.
اين مرحلةمتضمن تضاد نهايي تمدن متروپليتن است. شهر به مثابه نوع خاصي از زيست محيط مناسب براي انجمن‌هاي همياري رشد و آموزش نضج گرفت زيرا محيطي و محفوظ و امن بود.
________________
VI: متروپليس                                             ]20[ رويا و واقعيت 
]عكس بالا[ قصرهاي سرزمين پريان و برج‌هاي فرو رفته در ابرها در منهتان سفلي از جانب جزيره‌ي گاورنرز، به بيان بصري كوههاي اعجاب‌آوري از ساختمان‌ها و اوج معماري رومانتيك، كار كردن در يك آسمان خراش حتي در كثيف‌ترين برج در قسمتي بدون هوا، كه تظاهر قدرت مترو پليتن است،‌ داشتن دفتري در طبقه‌ي بالا كه با نور خورشيد و چشم‌اندازي از قايق‌ها كه به آرامي در بندر بالا و پائين سُر مي‌خورند، يكي از بي‌بديل‌ترين مزاياي موفقيت متروپليتن مي‌باشد. (عكس از اوينگ گالوي)
]رديف‌ مياني تصوير سمت چپ[ خواب عميق‌تر مي‌شود و شب دامن مي‌گستراند. دفاتر اداري بزرگ جائي كه ميليون‌ها انسان كارهاي مشابهي چون جمع، تفريق، ضرب، برچسب زدن، بازبيني، دستور دادن و دستور گرفتن، قرض دادن و قرض گرفتن، سفارش گرفتن و سفارش را مستمراً به طور سَرسَري انجام دادن؛ و اين چيزي نمي‌تواند باشد جزء فشار شديد ديوان سالاري. در تالارهاي بزرگ جائي كه جيرجير ماشين‌ها جديدترين لباس‌هاي زنانه را به سرعت توليد كرده يا خبرهاي روزنامه‌ها شتاب توليد را كاهش مي‌دهد. كندوهاي نور، مملّو از حشرات عقيم كه به‌طور موقت آن را پر كرده‌اند تا تعداد انگشت‌شماري ملكه‌ي باردار به خود ببالند. (عكس از اوينگ گالوي)
]رديف ميان عكس سمت راست[ معبد سفيد: در اين جا درخشش گاه و بي‌گاه جنش‌هاي قديمي به ابزار اغوا و وسوسه‌ي تجاري روزمره تبديل مي‌شود؛ محركي براي آن‌هائي كه در پي خطر و زيبائي در فروشگاهها، كاباره‌ها، تئاترها و هتل‌ها-و اين‌ها به قدري زياد هستند كه بطور سرانه به همه ساكنان متروپليس قابل تقسيم مي‌باشند-برمي‌آيند. با اين حال اين محرك دائمي نيازمند تشديد انگيزش مي‌باشد كه بديل اشباع و كسالت‌بار بودن به شمار مي‌رود؛ و بدين ترتيب تقاضا براي چيزهاي جديد شكل مي‌گيرد. نياز به محرك‌هاي نامتعارف به معضل بزرگ فرهنگ متروپليتن يعني عامل توازن اَعمال اجباري، و حتي مقرارت حياتي متروپلين مبدل مي‌شود، كه به واسطة ساخت محيط مصنوع با سيستم  گرمايش، تهويه و نور دائمي افزايش مي‌يابد: همين يكنواختي‌ها منجر به تشديد مسايل فيزيولوژيك براي قدرت ديد، كشيدگي عضلاني و واكنش‌هاي عصبي مي‌گردد كه نيازمند تنوع هستند. تحقيقات فيزيولوژيك احتمالاً بسياري از فروض بهينه‌سازي‌هاي متروپليتن را براي مثال در تامين روشنايي و گرمايش بالاخص هنگامي‌كه مفهوم تنوع نيز در تعريف شرايط مطلوب مد نظر قرار بگيرد زير سوال خواهد برد. (عكس از اوينگ گالوي)
]عكس پائين[ صبح مي‌دمد و شهر خواب‌آلوده بيدار مي‌شود. شهر رويايي را مي‌توان از بام مستغلات مشاهده كرد، اين مستغلات انبوه، نشان دهنده‌ي افتخار و قدرت حيات متروپليتن در چشم‌انداز واقعي به شمار مي‌آيند در اين جا خانه‌هاي طبقه‌ي ماندگار كارگر به چشم مي‌خورد كه معادل شهرك‌هاي ميانه حال صنايع فولاد، شهرك‌هاي نفتي، نواحي كشاورزي و توليدي بحران زده است كه ماحصل تلاششان براي بخش كوچكي از كل جمعيت كه به طور موثر نظام متروپليتن را مي‌چرخانند انباشته مي‌شود. (عكس از اوينگ گالوي)


________________
VI: متروپليس                        ]21[ نيويورك ـ تراكم نامحدود
]عكس وسط[ بخش مركزي شهر نيويورك: هرج و مرج تثبيت شده. شاهدي دال بر اينكه تحت سيطره‌ي اقتصاد سرمايه‌داري اقداماتي نظير منطقه‌بندي، محدوديت ارتفاع و عقب‌نشيني، پديده‌هاي بيهوده‌اي هستند؛ اين آسمان خراشهاي و كارخانه‌اي تقريباً پس از اعمال “محدوديت” بر زمين‌هاي پر تراكم بنا شدند. طبق مقرارت منطقه‌بندي كه هيچ ساختماني نبايست بيش از 20 متر ارتفاع داشته باشد ظرفيت مسكوني مجاز نيويورك بر مبناي محاسبات اداره‌ي مسكن شهر نيويورك تقريباً مي‌تواند 000/700/7 نفر باشد در حالي كه بخش‌هاي تجاري مي‌توانستند جمعيتي معادل 000/000/344 نفر را پذيرا باشند. آسمان‌خراشي مجزي نظير ساختمان زيباي مك‌گروهيل (دومين آسمانخراش از سمت چپ مركزي) مي‌تواند مدعي وجود نور و هواي كافي براي كاركنان خود به قيمت دريغ آنها از همسايگانش شده و بر ازدحام آمد و شد محلي بيفزايد، با اين حال قيمت زياد زمين حتي در مركز راكفلر اولين كوشش‌ها براي طرح عقلاني در خصوص تراكم را به دليل تقاضاي نامعقول با شكست مواجه ساخت. قطارهاي زيرزميني، تونل‌ها، خيابان‌هاي دوسطحي، بزرگ راهها، ناتوان از تخفيف تراكم و شلوغي صرفاً نياز اقتصادي براي آن را تشديد مي‌كنند؛ بدين ترتيب تخفيف تراكم پديده‌اي موقتي مي‌باشد حال آنكه بار تحميلي آن هميشگي خواهد بود. خطرات انسداد كامل آمد و شد و ”مخاطرات تمركززدايي“ هر ساله از سوي كارشناسان مجرب حمل و نقل مورد تاكيد قرار مي‌گيرد، با اين حال هيچ راه‌كار واقعي در راستاي انقباض قيمت‌ها، كاهش جمعيت، و بازسازي تمام عيار متروليتن با تراكم پائين‌تر ارائه نشده است.(عكس از اوينگ گالوي)
]رديف بالا عكس سمت چپ[ الگوي تراكم و ازدحام كه اميدوارانه حومه ناميد مي‌شود كه هنوز بدترين الگو از اين مقولات به شمار نمي‌رود. تفاوت ميان اشكال  مختلف تراكم در بخش مسكن متروپليتن مستلزم اندازه‌گيري‌هاي بسيار جزئي و دقيق مي‌باشد. (عكس از اوينگ گالوي)
]رديف بالا عكس سمت راست[ خود تخريبي بورژوازي: آلونك متعلق به اقشار فرادست اجتماعي بلافاصله در كنار گرانترين بخش خيابان پنجم كه مشخصه‌ي ساخت و سازهاي خود سرانه در نواحي داراي باغ عقبي در واحدهاي ويلائي و آپارتماني است؛ محلات تاريك، دلتنگ كننده و بدون هوا كه براي سكونت دائمي نامناسب مي‌باشند. تهويه هوا به تنهايي راهكار نصفه و نيمه‌اي براي اين سكونتگاههاي زيرزميني است ك فقدان نور خورشيد و محيطي زيبا-اگر چيزي در مورد محلات مناسب براي كودكان نگوييم-را نمي‌توان بدون انهدام اين كلان-آلونك‌ها علاج كرد. گرچه تحقق اين معنا از ديدگاه ثروتمندان به معناي ابتكارات شخصي و امكانات بسيار زياد مي‌باشد امّا كاملاً پيداست كه انهدام اين كلان-آلونك‌ها به سادگي نيازمند كمك‌هاي عمومي و مخارج بسيار محدود مي‌باشند.
]رديف پائين عكس سمت چپ[ ساحل كُني آيلند در يك روز تابستاني، مراسمي كه تفريح ناميده مي‌شود و بهره‌مندي از آن مستلزم صرف نيم‌ ساعت وقت يا بيشتر در قطارهاي زيرزميني خفه كننده مي‌باشد. آلودگي سواحل ناشي از فاضلاب‌ها و زباله به تحليل مزاياي حمام آفتاب منجر شده و يا مستلزم اقدامات پر هزينه يعني احداث كارخانه‌هاي انهدام زباله و فاضلاب مي‌باشد: (عكس از اوينگ گالوي)
]رديف پائين عكس سمت راست[ ايستگاه بزرگ مركزي در نيويورك: ورودي شهر كه بخشي از آن به عنوان ايستگاه راه آهن به واسطه‌اي بارگذاري ساختمانهاي بلند در اطراف آن از حيز انتفاع خارج شده است. (عكس از اوينگ گالوي)
________________
شهر ابزار رفاه جمعي بود كه نظم و انتظام را در حيات و مرگ انسان‌ها تامين كرد، تهاجم گاه و بيگاه  بي‌امان طبيعت را تحليل بُرد و تهديدات حيوانات وحشي وقبايل غارتگر را كاهش داد. سكونتگاه دائمي نه تنها به معني استمرار، بلكه مفهوم ايمني را نيز با خود به همراه دارد، در شهر، هم‌چنان كه در دهكده‌هاي كشاورزي، عملكردهاي خانگي و اقدامات مبتني بر تعاون بر شيوه‌هاي مخرب و غارتگرانه‌ي زندگي تسلط دارد؛ بدين ترتيب كه انسان خود را به بزرگترين حيوان اهلي شده تبديل مي‌سازد.
زندگي انساني، زندگي مدني، نوعي زندگي است كه عناصر موجد خطر را محدود ساخته و ترس را به دورانديشي در برابر حوادث ناخوشايند حيات مبدل مي‌نمايد. تنها در محيطي آرم و ساخته و پرداخته، محفوظ در برابر فجايع و انتظار آزارنده‌ي بلايا ، اشكال متعالي فعاليت نظير دلواپسي براي جوانان، مهرباني در حق كهنسالان، همكاري بنيادي ميان گروهها و منافع رقيب، انديشة نظامند و متداوم در راستاي كشف حقيقت،‌ بيان آزاد در هنرها، رهايي سازنده ذيل معيارهاي انساني و درهنر زندگي، شكوفا مي‌شود: مخلص كلام اين كه نوعي شيوه‌ي زندگي كه در آن نيازهاي اجتماعي و زيستي به شكل هنرمندانه در الگوي فرهنگي متنوع و كثيرالوجه ساخته و پرداخته مي‌شود.
نظام متروپليتن با تمركز بر جنگ از در تعارض با عملكردهاي مدني و زندگي خانوادگي در آمده و زندگي را در راستاي تباهي سازمان يافته شكل داده و به شكل اجتناب‌ناپذيري هر گونه تظاهر فرهنگ و زندگي واقعي را محدود و تحت فشار قرار مي‌دهد و اشكالي متعالي فعاليت در جامعه را فلج ساخته و حقيقت به منظور انطباق با نيازهاي تبليغاتي، ملوث و تخريب مي‌گردد؛ ارگان‌هاي همياري و تعاون در نظام عكس‌العملي از فرمانبري گروهبان مشق نظامي و ديوان سالاري متصلب  مي‌شود چنين نظامي مي‌تواند به اوج انتظام و هماهنگي بيروني دست يافته و آن‌هائي را كه اين نظام را تحمل مي‌كنند به سربازاني عالي و گوشت آبدار دم توپ تنزل دهد، امّا به همين دلايل با هر گونه تظاهر ارزشمند جلوه‌هاي زندگي آشتي‌ناپذير باقي بماند.
تمدني كه به چنين آئيني از توحش تقليل يابد به وضوح تمدني از هم گسيخته است؛ و متروپليس جنگ در قباي اين نهادها، عنصري ضد تمدن يعني نا شهر است. فرض اين كه فرايند فوق مي‌تواند بي‌هيچ حد و مرزي پيش رود نشانه‌ي بي‌خبري  از واقعيت‌هاي اجتماعي است زيرا اضمحلال خود را نيز متوقف مي‌سازد. در حالي كه وظايف آباد كردن، همياري و انسجام هرگز پايان نمي‌گيرد، تخريب طي چند نسل تكميل مي‌شود. سوالي كه اينك در برابر جهان غرب قد برافراشته  است اين مي‌باشد كه آيا قبل از آغازي نو، از هم گسيختگي كامل اجتنناب‌ناپذير خواهد بود؟


14: فاجعه‌ي پايان
در عين حالي كه پايداري اقتصاد متروپليتن بواسطة نيروهاي مخربي كه بر هم انباشته و رها مي‌شوند دچار توقف مي‌شود؛  مجموعه‌اي از شرايط محلي، تاثير مستقيمي بر گسترش آن از خود بر جاي مي‌گذارد. متروپليس علاوه بر آسيب‌پذيري نظامي، به لحاظ اقتصادي بواسطة رشد تضعيف مي‌شود؛ بدين ترتيب لحظه‌اي فرا مي‌رسد كه متروپليس ديگر قادر به كاهش هزينه‌هاي خود و يا تحميل آن به نقطة ديگري نيست.
مادامي كه نظام اقتصادي به آرامي و بدون دشواري عمل مي‌كند متروپليس مي‌تواند از هزينه‌هاي ازدحام، آن هنگام كه شيرازه‌ي امور از هم گسسته و آژير ورشكستگي به صدا در آمده، و تورم ادعاهاي اعتبار دهندگان متروپليتن برمابقي كشور را بي‌ارزش مي‌سازد و يا حتي عرضه مواد غذايي با خطر مواجه مي‌شود؛ چشم‌پوشي نمايد. بدين ترتيب ادارات مركزي پر زرق و برق به سرعت خالي، رستوران‌ها و آپارتمان‌هاي پنج اتاقه‌ي سرگيجه‌آور از لحاظ انتفاع ساقط مي‌شوند! حتي موزه‌ها درهاي خود را مي‌بندند زير حاميانشان وحشت‌‌زده وجوه كمكي خود را به تعليق در مي‌آورند اگر اغتشاش ادامه يابد متروپليس كنترل و اختيار نيروهاي نظامي، قانون و اجماع عمومي را از دست داده و قادر نخواهد بود محصولي را براي مبادله با نواحي پيرامون تدارك نمايد و در نتيجه در معرض مرگ ناشي از گرسنگي قرار گرفته و كولاك اغتشاش شروع خواهد شد. اين مخاطرات به هيچ‌وجه فرضي نيستند، وضعيت اروپاي مركزي و اتحاد شوروي پس از جنگ دوّم جهاني معضلات غير قابل تحملي را بر متروپليس‌هاي گرسنه و ناتوان تحميل كرد، حال آن كه در بسياري از مناطق، روستائيان از امنيت و تغذيه‌ي خوبي برخوردار بودند.
حتي بدون وقوع جنگ نيز، شرايطي مشابه آن چه در بالا رفت با ابعادي فاجعه‌آميز مي‌تواند ظهور كند: در اين خصوص مي‌توانيد وضعيت شهرهاي بزرگ ايالات متحده بين‌ سال‌هاي 1930 و 1935 ميلادي را مّد نظر قرار دهيد. كميته‌ي منابع ملّي در گزارش سال 1937 ميلادي در باره‌ي شهرهاي ايالات متحده مي‌گويد: ”عدم امنيت كارگران، بي‌بهر‌گي آنان از پس‌انداز مالي، فقدان عواطف انساني و عدم ثبات زندگي شهري دست در دست هم، معضل حمايت ]از آنان[ را بسيار شديدتر و گسترده‌تر از نواحي روستايي مي‌سازد… يك پنجم نيروي كار بيكار در سال 1935 ميلادي  در ده شهر بزرگ مستقر بودند كه عمدتاً كارگران غير ماهر را شامل مي‌شدند.“ بدون بسيج منابع ملّي براي تامين هزينه‌ي طرح‌هاي عمومي و معافيت‌هاي مالياتي مقطعي، ياس و نااميدي متروپليس‌ها بزرگ مي‌توانست وحشتناك‌تر شود. 
جداي از دشمني پنهان نواحي پيراموني كه مورد بهره‌كشي قرار مي‌گيرند، نارضايي فزاينده از شهر بزرگ به سبب ارائه‌ي قيمت‌هاي نازل در بازار و نرخ بالاي بهره عوامل دروني نيز وجود دارد كه حَد و حدودي را بر متروپليتن‌گرايي تحميل مي‌كنند. هزينه‌ي فعاليت در شهر بزرگ به واسطة قيمت بالاي زمين، هزينه اتلاف وقت ناشي از رفت و آمد و هزينه‌هاي كمرشكن انبارداري، صد چندان مي‌شود؛ تمامي اين اقلام به واسطة اذحام افزايش يافته و به موانعي غيرقابل رفع تبديل مي‌شوند. هزينه‌ي ناشي از ازدحام در حمل و نقل در دهة هفتاد قرن نوزدهم بر اساس تحقيق راسل سيج[771] زياني معادل 000/500  دلار در روز يا 000/000/150 دلار در سال بر شهر نيويورك تحميل مي‌كرد اين هزينه‌ها كه همچنان افزايش مي‌يابند هنوز هم راه‌بندان‌هاي كسل‌كننده‌اي را باعث شده و در نهايت اميد به حركت را محو مي‌سازند.
        در بخش‌ گذران اوقات فراغت نيز نوعي ناكارآمدي را شاهد هستيم به‌نحوي كه در كنار انبوهي از تجهيزات فيزيكي كمبود جدي فضاي باز وجود دارد كه كشته شدن و معلوليت كودكان در خيابان‌هاي را افزايش مي‌دهد. بر اساس محافظه‌كارانه‌ترين برآوردها مي‌بايد فضايي معادل 4000 مترمربع كمينه براي سيصد نفر وجود داشته باشد كه بسياري از شهرها توانايي تامين فضايي بيش از اين را نيز دارند. اين معيار از محاسبه‌ي فضاي بسياري از شهرهاي منطقه‌اي در ايالات متحده نظير كانزاس سيتي (با 000/400 نفر جمعيت)، پورتلند و اورگن (000/300 نفر) و اينديانا پليس (000/360 نفر) به‌دست آمده است حال آن كه در نيويورك براي هر 1234 نفر فقط 4000 متر مربع فضاي تفريحي وجود دارد. 
درعين حال ديگر هزينه‌ها در متروپليس انباشته، و ساير آشفتگي‌ها مزمن مي‌شود، كه مي‌توان در نظام آمد و شد شاهد آن بود. خطوط آهن زيرزميني شهرهاي بزرگ كه مي‌توانند به مثابه پناهگاهي در مقابل بمباران‌هاي هوايي عمل نمايند، در عين حال مانع تمركززدايي متروپليس كه مي‌تواند بار ازدحام ناشي از گستردگي شهر را به واسطة احداث مراكز فرعي صنعت، تجارت و مسكن كاهش دهد، مي‌شوند. با طولاني شدن خطوط آهن هزينه‌ها افزايش مي‌يابد كه به معناي افزايش كرايه‌ها براي كارگران يا ماليات‌هاي بالاتر براي شهر در مجموع باشد. 
در اين مرحلةاز فروپاشي يك گزينه بيشتر وجود ندارد: فروپاشي عملكردهاي شهري به واسطة غفلت يا فروپاشي مالي ناشي از هزينه‌هاي فزاينده‌ي خدمات، و حفظ سطوح خدمات رساني. پيشتر به هزينه‌هاي مضاعف خدمات پليس در شهرهاي بزرگ اشاره كرده‌ام كه همين قضاوت در مورد هزينه‌هاي بهداشت عمومي نيز صادق است: هزينه‌ي بهداشت در شهرهاي بزرگ با بيش از يك ميليون نفر جمعيت به طور سرانه سه برابر شهرهايي با جمعيت سي تا چهل هزار نفر مي‌باشد، با اين  حال وضعيت بهداشت شهرهاي كوچك بسيار مطلوبتر از شهرهاي بزرگ مي‌باشد. 
خلاصه مي‌توان قاطعانه ادعا كرد كه وراي نقطة معيني كه بنابر شرايط فرهنگي و منطقه‌اي متفاوت خواهد بود، رشد شهري خود را مجازات مي‌كند بدين ترتيب كه بخش عمده‌اي از هزينه‌هاي سرمايه‌اي و در آمدهاي سالانه‌ي شهر صرف كاهش اثرات تخريبي تزايد ازدحام و ابزار مكانيكي تخفيف آن مي‌شود. 
برنامه‌ي اقتصادي شهر بزرگ به در آمدهاي ثابت حاصله از سرمايه‌گذاري عمومي و خصوصي بستگي دارد كه دائماً و به شكل خطرناكي بي‌ثبات و ناامن مي‌شوند. رشد چنين شهري به معناي افزايش ناامني است؛ تدارك اين رشد، تامين يارانه‌هاي لازم، تلاش براي تثبيت ساختار منحصر به فرد آن در راستاي حفظ ارزش‌هاي مالي كه به متروپليس ضميمه شده است بيانگر تضاد آشتي‌ناپذير با مفهوم حزم و احتياط مي‌باشد. بانكداران متروپليتن مي‌توانند در پي‌گيري خود خواهانه‌ي منافع‌شان چنين حماقت غيراقتصادي را تشويق نمايند؛ آيا آنان اين حماقت را يك دهه قبل از ركورد بزرگ ]اوايل دهة سي ‌قرن بيست[ با سرمايه‌گذاري بيش از اندازه در متروپليس براي جذب آسمان خراش‌ها و هتل‌ها مرتكب نشدند؟ با اين حال خوش خيالي مشابه در خصوص ظرفيت شهر براي هضم و جذب تونل‌ها، پل‌ها، خيابان‌هاي دوسطحي، معابر عريض، و سيستم آمد و شد زيرزميني ديگر قابل اغماض نيست. اين فرايند نبايد به طور نامحدود ادامه پيدا كند.
احتمال دارد كه بسياري از شهرهاي كوچك‌تر نيز همين عيوب را داشته باشند كه، دليل اين امر بسيار ساده است زيرا اين شهرها نيز تحت همان قواعد مالي متروپليتن عمل نموده و از فاحش‌ترين نواقص آن گرته‌برداري مي نمايند. براي مثال به موزه قطار زيرزميني سينسيناتي اشاره مي‌كنم كه تكميل شد امّا هرگز افتتاح نشد.
واقعيت‌هاي خشك و بي‌روح، كه اين جمع‌بندي بر آن متكي است با استناد به مدارك و دلايل آماري پيش گفته در ده جلد باز مي‌گردد كه توسط بنياد راسل سيج براي برنامه‌ي منطقه‌اي نيويورك تهيه شد. منابع و مآخذ اين گزارش غيرقابل ترديد است؛ زيرا آشكار مباني مالي متروپليتن را پذيرفته و به جد تلاش كرد نشان دهد كه چگونه انبوهه شهر نيويورك مي‌توانست از جمعيت ده ميليوني سال 1930 م. به جمعيتي در حدود بيست تا بيست  و پنج ميليون در سال 1965م . برسد. آن چه در مورد نيويورك صادق است با پاره‌اي تعديل‌ها در مورد ديگر متروپليس‌ها و زير متروپليس‌ها صدق مي‌نمايد. پايان گسترش بي‌محاباي متروپليس نزديك است. 
يك محدوديت نهايي ديگر بر ‌رشد متروپليتن قابل پيش‌بيني است كه بسيار سنگين‌تر از هزينه‌هاي خدمات يا بار غيرقابل تحمل نواحي فرسوده‌ي شهري است. منظور من در اينجا تحليل منبع انساني متروپليس از مبدا مي‌باشد. تقريباً در تمامي كشورها به استثناي روسيه رشد جمعيت در كل كاهش يافته است. علي‌رغم تهديدات آمرانه، علي‌رغم اعانات و جوايز ويژه براي خانوارهاي بزرگ، علي‌رغم تلاش در محدود ساختن عرضه‌ي سهل وسايل جلوگيري از آبستني، آهنگ رشد جمعيت هم‌چنان كاهش مي‌يابد. بدين ترتيب سيل جمعيت كه به طور مؤكد خواهان تسهيلات شهري طي قرن نوزدهم بود هم اينك نيروي اصلي خود را صرف كرده است. در سراسر جهان، در صورتي ‌كه اين روند برقرار باشد اقتصاد متروپليتن خود را با واقعيت جمعيت نسبتاً‌ ثابت و بازار نسبتاً معين انطباق خواهد داد و اين پاياني بر رشد بي‌حد و مرز پيشرفت مالي است.
اين روند در راستاي تثبيت شمار افراد اگر به طور سنجيده جهت داده شود، به دستاوردهاي بزرگ انساني منجر خواهد شد. اين روند فرصتي را براي بازسازماندهي فراهم آورده و امكان برنامه‌ريزي و توزيع جمعيت در هماهنگي با منابع منطقه‌اي را تسهيل خواهد نمود. امّا متروپليس در تعديل هر چه ظريف‌تر اين روند نقش محدوده‌ را بر عهده دارد؛ تحت شرايط كنوني هيچ متروپليسي، جمعيت خود را از طريق زاد و ولد بار توليد نمي‌كند، در حقيقت در ايالات متحده فقط سه شهر با جمعيتي بيش از يكصدهزار نفر شاخص زاد و ولد بيش از يك در صد را از خود نشان مي‌دهند. اين واقعيت به تنهايي اين انديشه را كه الگوي جمعيتي متروپليتن دائمي بوده يا مي‌تواند سيطره خود را در طولاني مدت حفظ نمايد كاملاً بي‌اعتبار مي‌سازد. بدون مهاجران حاضر و آماده، جمعيت متروپليس بالاجبار كاهش خواهد يافت هنجار زيست‌شناختي رشد شهر يعني درجه‌ي تمركزي كه وراي آن جامعه از باز توليد سهميه‌ي كامل اعضايش باز مي‌ماند، ميان بيست و پنج هزار در نوسان است. با از بين رفتن تفاوت‌هاي فرهنگي و اقتصادي ميان شهر و روستا، هنجار زيست‌شناختي فوق را مي‌توان با رعايت احتياط براي شهر بيوتكنيك در سطح پنجاه‌هزار نفر تثبيت نمود. با شهرهايي اين چنين كه عنصر مسلط الگوي شهري را شكل مي‌دهند، هيچ كشوري نيازمند آن نخواهد بود كه سرزمينهاي دور از سواحل خود را به عنوان جايگاه زاد و ولد مورد بهره‌برداري قرار دهد. 
هيچ عنصر يگانه‌اي براي فروپاشي سريع نظام متروپليتن كافي و وافي به نظر نمي‌آيد، امّا در روند واقعي امور هزينه‌هاي زياد، بي‌نظمي‌هاي اقتصادي و سير قهقرائي نمي‌تواند به شكل حوادث مجزي ظهور نمايند زيرا اين وقايع بر هم تاثير گذارده ويكديگر را تقويت مي‌كنند؛ اين حوادث در كنار مجموعه‌اي از فجايع كه قريب‌الوقوع و دروني به نظر مي‌آيند به معني پايان تمدن مي‌باشند كه تاريخ شواهد بسياري از اين فروپاشي‌ها را پيش روي ما قرار داده است. آن چه طي هزار سال گذشته شاهد بوده‌ايم بيانگر چرخه‌اي است كه هرگز درگذشته جوامع نتوانسته‌اند با موفقيت آن را پشت سر بگذارند يا دور بزنند، حتي باثبات‌ترين تمدن‌ها  تمدن چين نيز در گذر كامل از آن موفق نبوده است. اجازه بدهيد اين چرخه را مورد مداقه قرار دهيم كه مي‌تواند راهنماي نيل به الزامات بازسازي جامع سياسي-اجتماعي يعني جايگزين بيماري خوش‌خيم با سرانجام فاجعه‌بار، را به ارمغان آورد.


15: چرخه‌ي رشد و زوال 
طي نسل گذشته، تلاش زيادي در جهت تقليل جريان توسعة شهر و ارتباط آن به رشد و زوال تمدن‌ها صورت گرفته است. يكي از شناخته شده‌ترين اين تفاسير به اسوالد اسپنگر[772] تعلق دارد كه با حسن ظن ”افول غرب“[773] ترجمه شده است. او فرايند بسط و توسعة اجتماع از ”فرهنگ“ به ”تمدن“ را پيگيري نمود و از نقطة آغاز به مثابه نمود سرزنده‌ي گروهي از انسانها كه به طور هماهنگ بر روي سرزمين معين فعل و انفعال نموده و از احساس مشتركي نسبت به زندگي، زمين و كيهان برخوردار بودند و هنوز به صورت نگرش فلسفي صورتبندي نشده بود؛ و مرحله‌ي نهايي كه او آن را با ساختار شديداً ماشيني از انسانها، كالاها و انديشه‌ها  تمدن ناميد، كه بي‌ريشه، بي‌روح و در نهايت بدون حيات و بدون اميد در چند مركز بزرگ جهاني انباشته شده كه ديگر به زمين، جائي كه اشكال متحول و منعطف فرهنگ‌هاي پيشين به كليشه‌هاي بيجان مبدل شدند، مرتبط نيستند.
بر اساس طرح اوليه‌ي اشپنگلر، فرايند استيلا وسروري كه با كشاورزي آغاز شد با تسلط ماشين به سرانجام رسيد؛ اختراعي كه در آن چيزي جهنمي و مُخل زندگي وجود داشت. در اين فرايند پيشه‌ور و روستايي توسط بازرگان،  مهندس و صنعتگر از جاي خود رانده‌ شدند اين ساختار كه به طرح بيرحمانه‌ي بهره‌كشي گره خورده بود به بردگي رهنمون شد. اشپنگلر با اذعان به اين حقيقت در صورت‌بندي‌هاي متاخرش حتي كار را تا بدان جا پيش برد كه هستي آدمي را به حيواني گوشت‌خوار تنزل داد تا بدين ترتيب انسان عصر ما از صميم قلب بردگي را پذيرفته و به تازيانه‌ي قيصر تن در داده و در دسيسه‌هايش مشاركت نمايند. البته مجموعه‌اي از تناقضات ميان باورهاي  احساسي اشپنگلر در حيوان گوشت‌خوار غارتگر و واقعيت‌هاي تاريخي فرايند دست‌آموز كردن روستايي و فرهنگ شهري وجود دارد؛ امّا نمي‌توان لغزش‌هاي بيرحمانه‌اي اشپنگلر را ناديده گرفت زيرا او در نسل‌ ما نخستين كسي بود كه به نقش تعيين كننده‌ي شهر در بسط فرهنگ چنگ زد.
تفسيري متاخر از چرخه‌ي رشد و زوال به بررسي ماندگار آرنولد‌جي.توين‌بي[774] تحت عنوان بررسي تاريخ[775] مربوط مي‌شود. بررسي توين‌بي از آن جائي كه مبتني بر وقايع تاريخي غني‌تري بوده و شواهد تجربي را فداي زيبائي ادبي نمي‌نمايد بسيار عميق‌تر از مطالعة اشپنگلر مي‌باشد. متاسفانه، نظريه‌ي توين‌بي در باره‌ي بسط تمدن، كاركرد خاص شهر را به عنوان ابزار و نماد اين فرايند شامل نمي‌شود؛ و علي‌رغم آن كه عملكرد صومعه را ذيل مفهوم عزلت و بازگشت به‌عنوان امر ضرور براي روند نوسازي كشف مي‌كند اما از ايجاد ارتباط ميان آن و روند توسعة شهري عاجز مي‌باشد. گر چه تقسيم‌بندي مولفه‌هاي فرهنگي در جوامع و چرخه‌ي اجمالي تبيين شده از سوي توين‌بي براي توسعه تفسير دقيق از شواهد تاريخي متكي است با اين  حال در نقطه‌اي كه وي ضعيف ظاهر مي‌شود اشپنگلر دقيقاً قدرتمند جلوه مي‌كند.
از نقطه نظر كتابي كه هم اينك پيش روي شما قرار دارد تمامي مراحل توسعة شهري كه پيشتر يعني يك نسل قبل در طرح كلي از مراحل شش‌گانه‌ي توسعة شهري از پليس تا گورآباد توسط پاتريك‌گدس ارائه شد، تفاوتي وجود ندارد. من به عنوان يك شاگرد واقعي، طرح گدس را به همان روشي كه تحليل وي از مراحل پارينه‌فني و نوفني از ماشين را متحول ساختم، تعديل كرده‌ام. بدين ترتيب پيشنهاد مي‌نمايم كه يك مرحلةابتدايي را كه وي از آن غفلت كرده بود ابداع و دو مرحله‌ي آخر طرح وي يعني انگل شهر[776] و بيمارشهر[777] را از آن جائي كه فاقد فاصله زماني قابل ملاحظه است تركيب نمائيم. اين تعديل كه بدون اجازه وي، يعني پس از مرگ پاتريك‌گدس اعمال شد، استحقاق قرار دادن سه مرحله‌ي اوّل در بخش‌ صعودي منحني و سه مرحله‌ي بعدي در بخش نزولي را دارد؛ بر اين باورم كه اين مفهوم تناسب بيشتري با ديدگاه بينادي وي در قياس با طرح اوليه قرار دارد.
مرحله‌ي اوّل: جنين شهر[778] ظهور اجتماع روستايي. بسط اسكان دائم و نهادهاي پايدار همكاري براي اهلي‌سازي نباتات و تامين منبع متوازن غذايي از طريق اهلي‌سازي حيوانات، كشت غلات سفت دانه و سبزيجات بنشني، كشت درختان و مُو، عرضه‌ي فراوان پروتئين، روغن گياهي و مايعات تخمير شده. توليد مازاد در بخش كشاورزي، بي‌نظمي‌هاي ادواري و فصلي را قابل تحمل نمود و چرخه‌ي منظم زندگي را كه به معناي امنيت و انسجام بود تامين نمود. تسهيلات دائمي براي ذخيره‌سازي و تبديل انرژي جنبشي به انرژي پتانسيل (ذخيره‌سازي مواد غذايي) به افزايش چشمگير انرژي، توان اقتصادي و زراعي منجر شد.
تمايز‌ خانه‌هاي مسكوني دائمي، و طرح كلي دهكده به واسطة طرح‌هاي نظام‌مند و تقسيم‌بندي با قاعده‌ي زمين، به شكل‌گيري روستاهاي هسته‌اي[779]، روستاهاي جلگه‌اي و غيرو منجر شد. پيشرفت‌هاي مهّم فنّي بالاخص در بسط ابزار و لوازم كشاورزي يعني سبد‌بافي، سفال‌گري، كج‌بيل، طليعه‌ي معدن كاوي و ابزارسازي نظام‌مند به ظهور فلزكاري رهنمون شد. آتش در اجاق و قربانگاه، نماد پيشرفت بود. انتقال سنن از طريق گروههاي حرفه‌اي و مصاحبت افراد مُسن و جوانان بوقوع پيوست و همياري و تعاون بر مبناي خون و همسايگي به سيطره‌ي گروههاي اوليه منجر شد. تداوم فرهنگي كه با محدوديت اختياري از تجربه (تابوها) همراه بود، هراس از كنار گذاشتن راه محل‌هاي جادويي، احترام همراه با متابعت از منطق آباء و اجدادي كه از طريق روحانيت انتقال مي‌يافت و فقدان تعامل محرك با ديگر فرهنگ‌ها از ديگر مشخصات اين جنين شهرها به شمار مي‌آمد. بدين ترتيب صورخام از تمايز روستاها، روستاهاي متخصص در امور معدن، دهكده‌هاي ماهيگيري، دهكده‌هاي كشاورزي، بر مبناي عوارض زمين، منابع محلي و پيشه‌هاي مبتني بر زيست محيط شكل گرفتند.
دهكده در فرهنگ دورة نوسنگي پايدارترين اشكال اشتراك تعاوني بود. حيات دهكده تمامي تحولات بعدي تمدن را زير چتر خود قرار داد و علي‌رغم آن كه بعضي از روستاها بر مدار دورة نو سنگي به حيات خود ادامه داده و هرگز به مراحلي بالايي از چرخه‌ي صعودي دست نيافتند و به جزء گرته‌برداري از پيشرفت‌هاي شهري در روند تمدن‌سازي مشاركت نكردند، توانستند از زوال جان سالم بدر برند. دهكده‌ي كشاورزي، و نه بازار، پيش نمونه‌ي شهر مي‌باشد؛ تسهيلات اين دهكده براي دفاع، ذخيره‌سازي و حفظ حيات، هسته‌هاي اساسي شهر به شمار مي‌آيند،  كه در اشكال فرهنگي جاودانه شدند و همزمان تعبير مشخصي را در هنر جمعي به خود گرفتند بدين ترتيب محراب به معبد، مراسم كِشت و برداشت به نمايش و تئاتر و انبار غله و زيرزمين به پيش نمونه‌هاي كتابخانه، آرشيو، موزه و سردابه‌ي شراب مبدل شدند. دهكده به ريشه‌اي مي‌ماند كه از آن جوانه‌هاي تازه‌ي شهري هر از گاهي بيرون مي‌زدند، فرم و محتواي اين ريشه مدت‌هاي مديد پس از آن گونه‌هاي شهري متفاوت شكوفا و مضمحل شدند به حيات خود ادامه داد. اين واقعيت در فخر و مباهات دهكده‌ي كوچكي نزديك ادينبورگ نمايان است: 
موزلبورگ وقتي‌ كه ادينبورگي وجود نداشت يك شهر بود.
موزلبورگ وقتي ‌كه ادينبورگي وجود نداشته باشد همچنان يك شهر باقي خواهد ماند.
مرحلة دوّم: پليس، مجموعه‌ي دهكده‌ها يا گروههاي خوني داراي موقعيت مشترك كه براي دفاع در مقابل حملات مناسب بود و در آن جا الهه‌ي مشترك با معبد يا زيارتگاه مشترك كه معمولاً در، يا نزديك موقعيت‌ دفاعي قرار داشتند و يك محل گردهمائي مشترك كه مي‌شد در آن محصولات و مهارت‌هاي خاص جوامع بزرگ‌تر را در بازارهاي ادواري مبادله كرد. در پليس[780] بهره‌وري صنعتي از طريق تقسيم هر چند نظام‌مند كار و تخصص نه چندان كامل عملكردها، توسعة تجارتي و پيشه‌وري، مازاد كالاهاي توليدي و خوراك به منصه رسيد. در ”پليس“ مكانيزاسيون، حكاكي، قالب‌ريزي و ريخته‌گري در تمدن‌هاي رودخانه‌اي، آسياب آبي، معابر سنگ فرش، استفاده عمومي از وسائط چرخدار در تمدن يوناني ـ رومي، ابزارهاي خاص بكارگيري انرژي و ظريف‌كاري فراتر از تمدن مدرن در مرحله‌ي نو فني به كار گرفته شد. 
انرژي‌ رها، وقت آزاد: رهايي از اشتغال بي‌وفقه براي بقاي جسمي. فرصت بيشتر براي تربيت خانواده، آموزش، آمادگي جسماني در تمرينات نظامي و ورزشي، تربيت ذهن در تفكر، ديالكتيك، علم و تمرين مهارتهاي انساني، پزشكي نظام‌مند و فرهنگ بهداشت، بسط هر چه بيشتر تقسيم كار اجتماعي از طريق تكثير سازمان‌هاي و انجمن‌هاي هدفمند. تمايز دانش نظري از دانش تجربي، ظهور رياضيات، نجوم، فلسفه: گسترش دامنه‌ي طبقات ويژه كه جداي از تعهدات عملي در عرصه‌ي كار، به حفظ و تعميم ميراث فرهنگي مشغول بودند. احداث بناهاي ويژه يعني معبد، استاديوم، تئاتر، تالار اصناف، كليساي جامع كه بر روي هم كاركردهاي سياسي و فرهنگي جديد را تبلور مي‌بخشيدند: ظهور مدرسه به عنوان نهادي براي آموزش نظام‌مند مولفه‌هاي ميراث فرهنگي به جوانان؛ تمايز روز افزون صومعه از مدرسه، بيشه، گردشگاه، ايوان، صومعه، اتاق مطالعه، كارگاه هنري و آزمايشگاه. وحدت اجتماعي و بينش مشترك از زندگي كه در معبد يا كيساي جامع نمادينه شد. افزايش ذخاير فرهنگي به‌وسيلة مجسمه‌سازي، نقاشي يادمان‌ها و كتاب‌ها. 
حفظ مشاغل و رسومات روستايي، شامل دينداري به خاطر آباء و آئين‌هاي نياكان: كه باعث مي‌شد پليس به صورت مجموعه‌اي از خانواده‌ها پا بر جا بماند؛ سازمان خانوادگي به همان‌ شأن و مرتبه‌ي كشاورزي در صنعت نيز حفظ شد؛ مهاجرت‌هاي فصلي و غيرو ميان دهكده و پليس، روابط روستايي را حفظ و نوسازي كرد. پليس در زمينة آب، مصالح ساختماني، غذا و منابع عمدة صنعتي به منطقه‌ي خود وابسته بود. تبديل مصالح ناپايدار به مصالح پايدارتر، پالايش جزئيات معماري، تعديل صوري زيارتگاهها و ابنيه‌ي با اهميت در جهت انعكاس احساسات جمعي در باره‌ي زندگي و جهان فراگيري زيباشناسي و تربيت اخلاقي در ميان تمامي اقشار جامعه، تبلور شيوه‌اي متمايز و در عين حال هماهنگ از زندگي. 
مرحله‌ي سوّم: متروپليس. در محدوده‌ي منطقه، شهري از مجموعه‌هاي كمتر متمايزي از دهكده‌ها و شهرك‌هاي روستايي سر بيرون مي‌آورد. با چنگ انداختن به امتيازات حاصل از موقعيتي راهبردي، تامين آب مشروب به صورت قابل ملاحظه، موقعيتي قابل دفاع، زمين‌هاي خوب كشاورزي، تسلط بر راهها يا آبراه‌ها و بنادر ايمن-و معمولاً با مجموعه‌اي از اين امتيازات كه در يك جا جمع مي‌شدند-يك شهر مي‌توانست به جذب شمار كثيري از افراد موفق شده و بدين ترتيب به متروپليس يا ”مادر شهر“ تبديل شود. در گرد هم آمدن اين مزايا، استيلا بر راهها تحّول تعيين كننده‌اي را نشان مي‌دهد: در اين خصوص مي‌توانيد هيتي‌ها را با مصريان يا اسپارتيان محاط در خشكي را با آتني‌هاي مخاطره جو، متحرك و سوار بر آب‌ها مقايسه كنيد.
با اتكاء بر فرآورده‌هاي منطقه‌اي، تجارت ويژه با ديگر مناطق توسعه يافت و اين امر متروپليس در حال رشد را به تحصيل مواد غذايي ضرور كه ديگر از مناطق بلافصل قابل استحصال نبود در كنار مجموعه‌اي ازكالاهاي ديگر وادار كرد؛ كه مي‌توان فرآورده‌هاي ويژه، اشكال ويژه و حتي الگوهاي زيباشناختي كه مورد استفاده‌ي صنايع سنتي منطقه نبودند را به اين اقلام اضافه كرد. غني‌سازي فرهنگي امكانپذير شد كه محركي براي ابداعات جديد و جدايي از روز مرگي بود. تجارت فواصل دور و اعمال مديريت در فواصل دور به ابداعات بيشتر  كمك كرد و موجد خلق نمادهاي تجريدي يعني علائم بصري، جداول رقومي و الفبا شد. جمعيتي از بازرگانان و دانشجويان خارجي وارد متروپليس شدند، اينان كه در ابتدا به جهت علقه‌هاي خوني و همسايگي به عنوان شهروند جذب نشدند به همراه خود عادات و ايده‌هاي تازه‌ايي را به ارمغان آوردند كه شيوه‌هاي قديمي را به چالش مي‌طلبيد. با تخصص‌گرايي بيشتر در امور اقتصادي و اجتماعي، كارگاه تخصصي‌تر، طبقه‌ي بازرگان متخصص و زير مجموعه‌هاي اين‌ها به منصه‌ي ظهور رسيد. توسعة كلان مقياس كتابخانه و دانشگاه به‌عنوان انبار و نيروگاه ايده‌ها عمل نمود. جداي از دادگاهها و مجالس اوليه، نهادهاي تمركز اداري به‌طور موثرتري توسعه يافت. كشاورزي جايگاه خود را به صنعت داد و توليد به ابزار تجارت تبديل شد. رقابت ميان پاترسين‌هاي زميندار و تجّار جديد وصنعت‌گران متروپليس، كارگران بي‌زمين را كه نيروي كار خود را بي‌هيچ اميدي به ترفيع موقعيت اقتصادي مي‌فروختند دچار تفرقه نمود. همچنين نوعي جا به جائي گروه نخبه در هرم حكومت به وقوع پيوست.
مذهب، ادبيات و نمايش به مرحله‌ي بيان و نقد خود آگاهانه رسيد، بدين ترتيب كه بيان نظام‌مند عقلاني به هزينه‌ي شيوه‌هاي ارگانيك و غريزي رشد يافت. تمام بخش‌هاي فرهنگ و محيط به شكل سنجيده‌اي باز قالبندي شد: قانون مكتوب، سنت و عرف را تكميل مي‌كرد و زبان نوشتاري به شكل‌گيري لهجه‌هاي مناطق پيرامون كمك نموده و براي آن‌ها واسطة مشتركي از تعامل ثانوي را تدارك كرد، در نتيجه، جستجوي عقلي، پذيرش معمول و هميشگي را به چالش ‌طلبيد. نمايندگان مذهب، فلسفه و علم ديگر در نوعي سلسله مراتب يكپارچه‌ي روحاني متحد نبوده و هر يك راه خود را مي‌پيمودند:‌ شكاف ميان دانش مقدس و دانش غيرديني، ميان تجربه‌گرائي و نظريه، ميان عمل و ايده، گسترده‌تر مي‌شد؛ امّا جداي از اين تضادها و شباهت‌ها، جداي از خصومت‌ها و دوستي‌ها، تركيبات جديدي پا به عرصه مي‌گذاشت. نقاط اتكاي جديدي در هر بخش از زندگي به‌وقوع پيوست و رهايي از الگوي غيرمنعطف و امور كليشه‌اي امكان‌پذير شد. اختلاط ]امور [ غريزي، توهمي و عقلي در فلسفه‌ها و آثار هنري به رهايي حداكثري انرژي فرهنگي منجر شد: آتن افلاطوني، فلورانس دانته‌ئي، لندن شكسپيري، بُستن امرسوني[781]
نشانه‌هاي ضعف وراي پوسته‌ي سالم كم‌كم آشكار مي‌شد. شكست روز افزون در جذب و انسجام  مولفه‌هاي فرهنگي، سرآغاز فردگرايي بود كه پيوندهاي اجتماعي قديمي را بدون خلق نظم نوين و طرحي متعالي از هم مي‌گسست. حرفه‌اي  شدن جنگ كه معمولاً به عنوان يك خصيصه‌ي فرهنگي متمايز مي‌شد، انرژي تازه‌اي را به واسطة افزايش تجهيزات فني كسب نموده و محرك‌هاي جديدي از رقابت اقتصادي به‌دست مي‌آورد. دهان باز كردن شكاف جّدي ميان مالكان ماشين‌آلات توليد و كارگران، اعم از برده يا آزاد، سرآغاز مبارزه‌ي طبقاتي به شكل فعّال بود. با آغاز اِعمال قدرت طبقه‌ي در حال رشد بانكدار و بازرگان، موقعيت نمادهاي پولي براي نشان دادن پيشرفت تثبيت شد.
مرحله‌ي چهارم: مگالاپليس. در آغاز اضمحلال. شهر تحت تاثير اسطوره‌ي سرمايه‌دارانه بر بزرگي و قدرت متمركز شد. صاحبان وسايل توليد و توزيع، تمامي واقعيت‌هاي زندگي را تابعي از كسب ثروت و نمايش آن قرار دادند. موفقيتهاي مالي با ابزار نظامي‌گري امكان‌پذير شد: تسلط مالي به واسطة تجارت و فرايندهاي قانوني يعني وام، رهن و شركتهاي بورس حاصل آمد. بنيادهاي كشاورزي گسترش يافت؛ خطوط تامين ]مواد[ ظريف‌تر شد؛ انگيزه‌ي داد و ستد ستمگرانه و ستمگري تجاري به شكل شهوت قدرت رشد نموده و جذبه‌هاي تمامي نمادهاي زندگي را تحليل برد؛ بدين ترتيب حس و مفهوم اخلاق به سنگدلي تبديل شد و علائق فرهنگي به شكل مضاعفي ناتوان گشت. استاندارد كردن محصولات فرهنگي در هنر، معماري، ادبيات و زبان آن هم ذيل سنجه‌هاي پولي بوقوع پيوست. باز توليد ماشيني جايگاه هنر را گرفت و بزرگي جايگزين فرم شد؛ حجيم بودن بر جايگاه معني تكيه زد. غلبه‌ي ماشيني گرايي در تمامي عرصه‌هاي زندگي به معني انفعال، ناتواني كار يدي، ديوان سالاري و شكست كتش بي‌واسطه بود.
        مگالاپليس با خود عصر جاه‌طلبي يعني دانش پژوهي و علم به واسطة فهرست‌بندي و تحقيق سترون به همراه آورد. دستگاههاي حقيقت ياب ظريف و فنون پالايش يافته بدون ارجاع به هدف عقلاني يا امكان نهايي بهره‌برداري اجتماعي يعني اسكندرگرايي[782] نضبح يافت. اعتقاد به تجريد كمّي در تمامي بخش‌هاي زندگي يعني بزرگترين يادمان‌ها، بلندترين ساختمان‌ها،‌ گرانترين مصالح، تامين گسترده مواد غذايي، بيشترين شمار عبادت كنندگان، و بيشترين جمعيّت نفوذ كرد. آموزش شكل كمّي به خود گرفت كه به معناي تسلط ماشين امتحان و دايرة‌المعارف، سيطره‌ي مگالاپليس به عنوان دايرةالمعارف مجسم بود كه شامل همه چيز مي‌شد. دانش از زندگي جدا شد، صنعت  از خدمت به زندگي سرباز زد، زندگي جزء جزء شده، تخصص‌زدايي مي‌شود و در نهايت از هم فرو مي‌پاشدكه مي‌توان از اين موارد به: اسكندريه، قرن سوم ق. م. ؛ رم، قرن دوّم م. ؛ بيزانس، قرن دهم م. ؛ پاريس، قرن هيجدهم م. ؛ نيويورك، اوايل قرن بيستم اشاره كرد. 
سرمايه‌گذاري بيش از اندازه دستگاه مادّي شكوه و عظمت؛ انحراف انرژي از غايات اجتماعي و زيستي به سمت تدارك ابزار مالي؛ استثمار وقيحانه‌ي طبقه‌ي كارگر و بحران متزايد ميان كارگراني سازمان يافته و طبقه‌ي مالك؛ تلاش‌هاي پراكنده براي بيمه به واسطة نوعدوستي بخشهايي از طبقه‌ مالك كه به معناي تحقق عدالت در روز داروهاي درماني بود. فوران و غليان تصادفي عليه ستمِ سبوعانه كه از سوي بخشي از بورژواي وحشت زده كه از شرورترين عناصر شهري استفاده مي‌كند، بر پا مي‌شود. اين بحران، ائتلاف ميان اشراف زميندار جنگاور و اراذل و اوباش مگالاپليتن شامل بورس‌بازان، كارفرمايان و مديران مالي، كه ملاط جنگ و سود را با استفاده از تمامي فرصت‌ها براي ستم طبقاتي، افزايش قيمت و غارت هر آن چه امكان دارد فراهم مي‌كنند را تحكيم مي‌نمايد. شهر به عنوان ابزار همياري، به عنوان مأمن فرهنگ، به ابزار ناهمدلي و تهديد فرهنگ واقعي تبديل مي‌شود. شهرهاي كوچك‌تر جذب شبكه‌ي مگالاپليتن مي‌شوند؛ آن‌ها زشتي‌هاي مگالاپليتن را تقليد مي‌كنند و به شكلي روز افزون به جهت نبود نهادهاي عالي آموزش و فرهنگ كه هنوز در شهرهاي بزرگ به حيات خود ادامه مي‌دهند به اسفل‌السافلين سقوط مي‌كنند. تهديد توحشِ فراگير شدت مي‌يابد و حركت سرازيري گلوله‌ي برفي آغاز مي‌شود.
        مرحله‌ي پنجم: ستم‌شهر[783] . تعميم زالوصفتي در سراسر عرصه‌هاي اقتصادي و اجتماعي: هزينه كردن صِرف، تمامي فعاليت‌هاي رفيع فرهنگي را فلج ساخته و هيچ عمل فرهنگي نمي‌تواند مشمول صَرف هزينه و نمايش شود مگر آن كه توجيه ]مالي[ داشته باشد. سياست به رقابتي براي استثمار خزانه‌ي شهري و دولتي به‌وسيلة اين يا آن گروه و طبقه تبديل مي‌شود. نهادهاي اجتماعي و زندگي مدني به استثناي ”دولت“ منهدم مي‌شوند. قيصرگرائي[784]. ابزارهاي غارت جايگزين تجارت و بده و بستان مي‌شود؛ سرزمين‌هاي داخلي ]دور از ساحل[ و مستمرات آشكارا استثمار مي‌شوند؛ ادوار و چرخه‌هاي ركود اقتصادي به دنبال گسترش بيش از اندازه صنايع و بورس‌ بازي مشكوك شركت‌ها تشديد مي‌شوند و بوسيله جنگ‌ها و تداركات جنگي شدت دو چندان مي‌يابند. حاكمان سياسي و اقتصادي در حفظ حداقل اصالت و نجابت مديران ناكام مي‌مانند؛ شكار موقعيت، امتياز طلبي، گردآوري كمك هزينه‌ها، جمع‌آوري حامي، تبارگماري در امور و رشوه‌خواري، هم در دولت و هم در تجارت شايع مي‌شود. بي‌تفاوتي اخلاقي و ناكامي مسئوليت اجتماعي گسترش مي‌يابد؛ هر گروهي، هر فردي هر آن چه را كه بخواهد قالب مي‌زند، شكاف طبقاتي ميان توليد كنندگان و صاحبان ابزار توليد عميق‌تر مي‌شود. افزايش لومپن ‌پرولتاريا[785] يا ]اقشار پائين دست طبقه‌ي كارگر، بيكارگان و ...[ مرادف با تقاضاي سهم خود از نان و شوهاي نمايشي است. بر ورزش‌هاي توده‌اي بيش از اندازه تاكيد مي‌شود. عشق انگلي به مشاغل طفيلي در تمامي بخش‌هاي زندگي نضبح مي‌يابد. تقاضا براي ”پول حفاظت“ به‌وسيلة تبهكاران و سربازان تنزل درجه يافته رواج مي‌يابد، و اين يعني غارت سازمان يافته و اخاذي، مكمل‌هاي “معمول” فعاليت‌هاي شهري و تجاري مي‌شوند. سيطره‌ي افراد محترم كه شبيه جانيان رفتار مي‌كنند و جانياني كه اعمال‌شان آن‌ها را از اعتبار و حسن شهرت محروم نمي‌سازد.
        جنگ‌هاي امپرياليستي، اعم از داخلي و خارجي به گرسنگي، شيوع بيماري‌ها و غير اخلاقي شدن زندگي منجر مي‌شود؛ بلاتكليف بر تمامي چشم‌اندازهاي آتي سايه انداخته و حفاظت مسلحانه مخاطرات زندگي را افزايش مي‌دهد. دولت ملّي و محلي ورشكست مي‌شوند: خروج ماليات‌هاي محلي براي ]تامين مالي[ نيروهاي مسلح، بار قرض‌هاي محلي را مضاعف مي‌سازد. درخواست براي كمك‌هاي دولتي در ادوار فروپاشي اقتصادي تشديد مي‌شود و استقلال از دست مي‌رود. ماليات‌هاي ملّي براي حمايت از تاسيسات نظامي دولت هزينه مي‌شود. اين بار سنگين مابقي صنايع و كشاورزي را به كيفر رسانده و عرضه‌ي كالاهاي مادي اوليه را از هم مي‌گسلد. توليد كشاورزي به واسطة استخراج معادن و فرسايش ناشي از كاهش وسعت و دريغ غلات از شهرها توسط زارعين خشمگين دچار نقصان مي‌شود. نرخ افزايش جمعيت به واسطة كنترل جمعيت، سقط‌جنين، قتل‌عام و خودكشي كاهش يافته و حتي به كاهش در شمار مطلق جمعيت منجر مي‌شود. دل و جرات به طور كلي از بين مي‌رود. تلاش براي احياي نظم به‌وسيله‌ي ابزار نظامي به ظهور ديكتاتور ـ تبهكار (هيتلر، موسيليني) با توافق فعال بورژوازي و تروريسم نظامند گاردهاي كارگري منجر مي‌شود. خرافه‌پرستي و امواج سبوعيت احياء مي‌شود و تهاجمات وحشيانه از درون و برون رشد يافته و خروج از مگالاپل آغاز مي‌شود. كمبود مواد، و خطا و انحراف در تداوم فرهنگي، سركوب و سانسور فراگير مي‌شود. آثار مولد در عرصه هنر و علوم متوقف مي‌شود.
        مرحله‌ي نهائي يا ششم: گورآباد. جنگ، قحطي و بيماري، شهر و حومه را فرا گرفته و از شهر پوسته‌اي بيش نمي‌ماند. آن‌هايي كه در شهر باقي مانده‌اند قادر نيستند خدمات شهري را ارائه نموده و زندگي اجتماعي را حفظ نمايند، آن چه از زندگي باقي مي‌ماند در بهترين صورت كاريكاتوري بدقواره بيش نيست. اسامي پابرجا هستند امّا واقعيت تحليل مي‌رود. يادمان‌ها و كتاب‌ها ديگر معنايي را با خود به همراه ندارند؛ شيوه‌هاي قديمي زندگي مستلزم تلاش زيادي براي اِعمال آن‌هاست، خيابان‌ها به حال خود رها شده و علف بر روي سنگفرش‌ها مي‌رويد، مجاري آب تخريب شده و مخازن خالي مي‌مانند؛ فروشگاههاي بزرگ پس از آن كه غارت شدند بدليل نارسايي در توليد يا تجارت خالي باقي مي‌مانند. مشاغل بسيار ابتدايي روستايي احياء مي‌شود. بقاياي فرهنگي تاريخي اگر نجات يابند در شهرستان‌ها و دهكده‌هاي دور افتاده جاهائي كه در اضمحلال مگالاپليس سهيمند امّا كاملاً مضمحل نشده يا در زشتي‌هاي آن فرو نمي‌ماند به حيات خود ادامه خواهند داد. ابتدا مگالاپليس به كنج خلوتي تبديل مي‌شود، سپس ساكنانش به‌وسيلة باندهاي مردان جنگي در جستجوي بقاياي طلا يا زنان يا اشياي تجملي شكار شده و يا به تدريج بدون آن كه از آن‌ها خواسته شود به تدريج از آن جا مي‌گريزند. اشكال زنده‌ي شهر قديمي به معبد در حال احتضار تبديل مي‌شود و شن و ماسه تمامي خرابه‌ها را مثل بابل، نينوا، رم در مي‌نوردند. خلاصه، كالبد شهر مردگان-نكروپليس-به خاكستر تبديل مي‌شود وزندگي به ستون يادماني از نمك تبديل مي‌شود.


16: امكانات نوسازي
تاريخ مملو از گورستان‌هاست: اشكال بي‌روح و بخش خالي از سكنه‌‌اي كه هنر زندگي هماهنگ با طبيعت و ديگر اجتماعات را نياموختند. مرحلةنهايي، كه اشپنگلر به آن غرّه شد واقعيت انكارناپذيري است كه بسياري از تمدن‌ها را در نورديده است: غذاي خشكيده و سرد براي تصورات كركس‌وار.
        با اين حال آدمي نبايد مثل اشپنگلر يا سوروكين، مراحل منطقي يك فرايند را كه به‌وسيلة تحليل فكري كشف و نظام‌مند مي‌شود با واقعيت ذي روح خلط نمايد زيرا تاريخ در زندگي واقعي، در فرهنگ‌هاي واقعي به شكل قطعات چند لايه‌ي منجمد با ابعاد يكسان نيست كه بتوان آن را به قطعات كوچك‌تر كه تمامي قطعات في‌نفسه بخشي از كّل يكپارچه را نمايندگي كنند، تقسيم كرد. روندهاي پاياني غالباً در اواسط يك فرهنگ ظاهر مي‌شود؛ حوادث اتفاقي و لطمات مي‌توانند در ميانسالي، ضايعات سال‌خوردگي را موجب شوند. همين‌طور عكس‌العمل‌هاي نشاط‌آور يا روندهاي آغازين مي‌توانند در راه حل نهايي مكانيزه شده‌ترين تمدن شناخته شوند. خلاصه اين كه، زمان به همان اندازة تجربه و تداوم مي‌تواند اين نظم منطقي را كه عمدتاً بر زمان به عنوان نشانه‌هاي حركت فضايي متكي است، واژگون نمايد. جهش‌هايي در اجتماعات انساني از منابع غيرمنتظره به وقوع پيوسته و در نتيجه ميراث اجتماعي مانع از آن مي‌شود كه ما هنگامي‌كه رشته‌هاي پيچيده‌ي زندگي واقعي را براي به انديشه كشيدن آن به واسطة زبان مختل مي‌كنيم، جامعه را به واحدي يكپارچه و واحد تقليل دهيم. جداي از اين جهش‌ها نوعي ژن اجتماعي جديد يعني ته‌مانده‌ي ژن ذخيره شده، مي‌تواند از راه برسد.
        براي وضوح مطلب مي‌توان گفت كه مرحله‌ي نهايي تمدن، غالباً در نقطة مياني توسعة شهري ظاهر مي‌شود، شاهد مدعا رم قرن چهاردهم مي‌باشد. اين تمدّن بيشترين  خصائص يك گورآباد يعني نه تنها از دست دادن عنوان و سيطره‌ي پاپي، بلكه تحليل بخش قابل توجهي از جمعيّت خود را به نمايش گذارد، اما پس از نقطة حضيض، نوعي نوسازي به وقوع پيوست و دو قرن بعد خرابه‌هايش برونچلي[786] را برانگيخت كه دو ساختمان جديدش نبوغ ميكل‌آنژ را به چالش مي‌طلبيد. نقطة ديگري كه مي‌بايد خاطر نشان نمود اين است كه تمدن حتي در نقطه اوج خود در هيبت مگالاپليتن تنها به جهان شهرها محدود نمي‌شود. گر چه آن‌ها سايه‌ي خود را بر دورترين نقاط سرزمين‌ها مي‌گسترانند، نه حكومت‌هايشان، نه ارتش‌هايشان و نه نهادهاي فرهنگي‌شان نمي‌توانند به طور كامل نواحي را كه مدعي آنند در بر بگيرند: بخشي از ادعاي سيطره‌اش، مادامي‌كه به طور واقعي به چالش گرفته نشود بلوفي بيش نيست. 
        حتي در مرحله‌ي نهائي ستم شهر سبوعيت كارآمدي كامل ندارد: كريلوف[787] حكايات هجوآميز و حماسي خود را مي‌سرايد با اين حال برده، انديشه‌هاي خود را دارد و استقلالش را در روح خود حفظ مي‌كند. در مرحله‌ي ‌نهايي ستم شهر، هنوز شهرها، دهكده‌ها و مناطقي وجود دارند كه داراي خاطرات، زمينه‌ها و آرزوهاي علي‌حده هستند و علي‌رغم اسارت در غل و زنجير مستبدين بيگانه، اساساً درون‌گرا باقي مي‌مانند. برخي مراكز منطقه‌اي در اوج اقتصاد مگالاپليتن به شكل ناقص از اين چرخه بيرون مي‌مانند: بدين ترتيب كه برخي از مراكز فاقد جسارت لازم و برخي فاقد فرصت‌هاي لازم بوده‌اند و بعضي از آن‌ها به جهت داشتن معيارهاي محكم و خوش‌بنيه از ارزش‌هاي زندگي خود را از سهيم شدن در شكوه و رشد موهوم متروپليس كنار مي‌كشند.
        هنگامي‌كه شهرهاي بزرگ به واسطة شتاب اضمحلال و ويراني ستم شهر، مضمحل مي‌شوند، ديگر مراكز علي‌رغم اين كه دچار سرگيجه مي‌شوند به حيات خود ادامه مي‌دهند؛ در واقع آن‌ها پس از آن كه كابوس شهر بزرگ و نظام ستم‌گرانه‌اش در زمينة مديريت مالي و سياسي بر چيده شد و مي‌توانند بسيار پرقدرتر به زندگي خود ادامه دهند. مارسي[788]  و بعضي از  شهرهاي پروونس[789] پس از فروپاشي تمدن روم قديم در ايتاليا همين وضعيت را داشتند؛ در واقع تمدن رومي در كنار تماس‌هاي نزديك با فرهنگ عربي و بيزانسي، نقش مهمي را بي‌شك در شكوفائي فرهنگ پروونسي در اوايل قرون وسطا بازي كرد. از طرف ديگر، مواجه شدن با بخش سياه‌تر تصوير، مي‌تواند به فرايندي معكوس منجر شود، فرايندي كه بي‌شك مستلزم احتياط مضاعف در شرايط كنوني يعني مرحله‌ي مخربي از فرهنگ كه مي‌تواند با دستيابي به انرژي‌هاي جديدي از فرهنگ ”نوظهور“ ، هستي خود را طولاني نمايد، مي‌باشد. در اين خصوص مي‌توان به فرهنگ بيزانسي اشاره كرد كه فرهنگ ”جوان“ قرن شانزدهم روسيه را فلج كرد؛ و به همين ترتيب ستم شهر تزارها در روسيه، كه بسياري از علائم فرايند پاياني در اواخر قرن نوزده از خود بروز داد و تاثير نامطلوبي را از ابتدا بر رژيم شوروي ]اتحاد جماهير شوروي سوسياليستي[ بر جاي نهاد، مضافاً تمركز بي‌هدف و ديوانسالاري متصلب و سركوب نظام‌مند تمايزات موجه، محلي را براي نوآوري‌هاي فرهنگ جوان‌تر، يا اشكالي از تعاون كه مي‌بايد دواطلبانه باشند باقي نگذاشت. 
        به عبارت ديگر، رشته‌ي حيات شهرها اساساً از جريان حيات عالي‌ترين موجودات متفاوت مي‌باشد. شهرها، پديده‌ي رشد غير خطي و شكسته، مرگ ناقص و خود باززايي به نمايش مي‌گذارند. شهرها و فرهنگ‌هاي شهري مي‌توانند شروعي ناگهاني از دوره‌هاي جنيني ناچيز داشته باشند؛ و قادرند ساختار فيزيكي خود را در فواصل زماني فراتر از يك فرهنگ تداوم بخشند: شاهد مدعا دمشق قديمي‌ترين شهري كه از دورة سنت‌پل[790] از شكوه و عظمت برخوردار بوده، مي‌باشد. سخن گفتن از بهار يا زمستان تمدن حتي در صورتي‌كه چرخه‌ي تمدن داراي اقليمي اجتناب‌ناپذير باشد، يا از تولد و مرگ يك مرحله‌ي فرهنگي، حتي اگر بتوان امروزه با اطمينان از گريه‌ي پس از تولد يا جغجغه‌ي مرگ سخن گفت، بيشتر به افسانه شبيه است تا يك گزاره علمي. شهرها مي‌توانند با كِشت بافت‌هاي به‌دست آمده از جوامع سالم در ديگر مناطق يا تمدن‌ها زندگي جديدي بدست آورند: چند صد نفر، شبيه پروتستان‌هاي فرانسوي در اسكاتلند يا آلمان، يا يهوديان تقريباً در هر تمدني، چنين تاثير برانگيزاننده‌اي داشته‌اند. امروزه، پراكندگي نخبگان آلماني و ايتاليائي  و تا حدي رومي، مي‌تواند يك از مولفه‌هايي  باشد كه عناصر درحال نضح بربريسم در آن كشورها را جبران نمايد. حتي نياز نيست كه اين بافت‌هاي انتقالي در شكل و قواره‌ي افراد زنده باشد: نهادهاي جمعي تمدن، نشانه‌ها، نمادها، اشكال، هستي‌هاي تجريدي و اثيري، مي‌توانند تاثير تعيين‌كننده‌اي از خود بر جاي گذارند: شاهد مدعا، تاثير شديد يادمان‌هاي رومي و ادبيات يوناني است كه به طور موقت انرژي‌هاي به هدر رفته در قرون وسطا را جبران كرد. آن چه در انتقال بافت سالم اهميت دارد اين است كه موجود گيرنده‌ي بافت‌هاي جديد در وضعيت آماده قرار داشته باشد.
        خلاصه اين كه ريشه‌هاي فرهنگ بسيار عميق است. اگر تاج گياه به‌وسيله‌ي آفت تباه شود، هنوز امكان آن وجود دارد كه ريشه، جوانه‌هاي جديدي را از خود بيرون بدهد؛ و اين جوانه‌هاي به موقع مي‌توانند شكوفا شده و ساقه و تاج جديدي را فراهم آورند. البته تمامي اين‌ها استعاره‌هاي متفاوت بياني و در عين حال ابزار مقابله و يافتن شباهت‌هاي بسيار تجريدي و يا حتي بسيار خيال‌پردازانه به شكل انحناي يك دايره و توالي فصول به شمار مي‌روند. حيات اجتماعي داراي قوانين و آهنگ مخصوص به خود مي‌باشد، كه بخش‌ عمدة آن نامكشوف يا غيرعقلي است، بخشي از مشاهده‌ي تجربي، و بخش بسيار زيادتري از تحليل‌هاي آماري مي‌گريزند. تمامي آن چيزي كه آدمي مي‌تواند با تضمين بگويد اين است كه هنگامي‌كه يك شهر به مرحلةمگالاپليتن مي‌رسد در سرازير افتاده است. براي گريز از اين سرنوشت محتوم كوششي سخت از سوي نيروهاي اجتماعي براي غلبه بر اين رخوت، تغيير جهت حركت، و مقاومت در برابر فرايند ذاتي فروپاشي لازم مي‌باشد. با اين حال اگر زندگي برقرار باشد هنوز امكان تحولي تازه و اقدامي عليه فروپاشي وجود خواهد داشت. تنها هنگامي‌كه شهر بزرگ در نهايت به مخروبه‌اي مبدل شد كانون حيات مي‌بايد به جاي ديگري انتقال يابد.


17: نشانه‌هاي نجات
افتخار متروپليس اين است كه شهر جهاني است و اين ماية مباهات روي هم رفته واهي نيست. سي مركز بزرگ براي تبادلات در عرصه‌ي جهاني، كه نقاط تمركز موقت جهان‌گردان و محققان، مديران و طراحان، دانش‌جويان و دانش‌پژوهان و تكنسين‌ها هستند براي خدمت به فرهنگي چنان پيچيده و كثيرالوجه كه در اختيار ماست، زياد نيست. بخش عمدة شهرهاي جهاني موجود، بيش از اندازه شلوغ و پرازدحام شده‌اند زيرا داراي مزاياي واقعي به لحاظ ارتباطات بين‌المللي هستند: آن‌ها نقاط اتصال بزرگراههاي فرا  اقيانوس و فرا قاره‌اي مي‌باشند. اغلب آن‌ها ميراث‌دار نهادهاي عالي فرهنگي هستند كه از گذشته بي‌همتاي تاريخي به آن‌ها به ارث رسيده است. اين امتيازات به رغم آن كه انبوه‌ي شهرهاي موجود به مجموعه‌اي از شهرهاي  به هم پيوسته تقليل داده شوند كه هيچ يك از آن‌ها بيش از پنجاه‌ هزار نفر جمعيت نداشته باشد ويا اين كه جمعيت مجموعه از يك ميليون بيشتر نباشد، پا بر جا باقي خواهند ماند، آن چه روزي فقط به نقطة شهري محدود بود امروزه در سراسر يك منطقه در دسترس قرار دارد. 
        با اين حال شهر جهاني براي اين كه بتواند به ترتيبي كه رفت عمل نمايد مستلزم نظم جهاني است. جهان بدون نظم نمي‌تواند كاربردي براي شهر جهاني يابد مگر آن كه اين شهر را به مركز ستم‌سياسي و جاه‌طلبي مالي تبديل سازد كه از اجراي عملكردهاي اساسي يك شهر حتي براي جمعيت خود عاجز خواهد بود. هر تلاشي براي سازمان‌دهي مجدد متروپليس، مستلزم چيزي فراتر از طرح‌هاي ترافيك يا مقررات ساختماني موضعي است: همان اندازه كه بنتون‌مك‌كي[791]  گفته است حذف ازدحام ترافيك در ميدان تايمز، احتمالاً مستلزم تغيير مسير صادرات گندم از نواحي مركزي مي‌باشد؛ آن چه در مورد آمد و شد صادق است براي ديگر كاركردهاي شهري نيز  ضرورت دارد. بخش عمدة برنامه‌ريزي متروپليتن به جلوگيري از گسترش سيل با قطره‌چكان مي‌‌ماند. 
        تلاش براي بازسازي متروپليس، مي‌بايد در مقابل الگوي بنيادي اقتصاد متروپليتن عمل نمايد. اين تلاش مي‌بايد بر عليه افزايش جمعيت، بر عليه تكثير تسهيلات ماشيني براي ازدياد ازدحام، برعليه گسترش پيوسته‌ي ناحيه‌ي شهري، بر عليه وسعت غيرقابل كنترل و ”بزرگي“ غير منطقي جهت‌گيري نمايد. شاهد اين مدعا، فرصت مناسبي است كه ريشه در تجارت بيست سال گذشته در راستاي تخفيف معضلات متروپليتن دارد. 
        تقريباً تمامي اصلاحات قاطع كه در وين، لندن، برلين و نيويورك به‌وقوع پيوسته است در دوره‌هايي رخ داد كه نظام مالي متروپليتن در وضعيت فروپاشي قرار داشت. مثلاً در اوايل دورة وخيم تورم بود كه برلين مقدار كافي از زمين‌هاي دور افتاده را براي احداث پارك‌ها و محلات مسكوني و مهار ساخت و سازهاي بخش خصوصي بدست آورد. فروپاشي مالي باعث شد كه برلين قادر به برداشتن گام‌هايي شود كه شهر كوچكي نظير اولم مي‌توانست يك نسل پيش بدان‌ها دست يازد. هم چنين در وخيم‌ترين دورة نيازها بود كه وين وجوه ضروري براي به راه انداختن ساخت و سازهاي گسترده‌ي مسكوني از طريق ماليات‌هاي محلّي  تحت نظر حكومت‌هاي محلي سوسياليستي پس از جنگ را جمع‌آوري كرد: اصلاحات بسيار زياد در طي ده دوازده سال، كه نظام سرمايه‌داري، ”رونق“ آن را طي دهها دهه كسب كرده بود  همين طور در بحبوحه‌ي  ركود بزرگ پس از 1930م. بود كه شهر نيويورك به واسطة ورشكستگي كامل زمين‌داران بي‌شمارش، به تعداد كافي قطعات كوچك براي احداث فضاهاي بازي محلي بدست آورد: اين امر همچنين محصول جنبي كوشش‌هاي به عمل آمده براي افزايش اشتغال از طريق احداث ابنيه‌ي عمومي با وجوه دريافتي از حكومت ملّي يعني ساخت دو كالج بزرگ و اجراي برنامه‌ي جامع احياء پارك بود. معيارها و مفاهيم حياتي صرفاً پس از آن كه ارزش‌هاي مالي دچار انقباض ]پولي[ شدند، به شهر بازگشتند از نقطه‌نظر گذران آبرومندانه‌ي متروپليتن مي‌توان به درستي از “خطر رونق” صحبت كرد. 
        براي پايه‌گذاري مباني نظم جديد منطقه‌اي كه بر فرهنگ زندگي ابتناء داشته باشد، متروپليس مي‌تواند نقش باشكوهي بازي كند. در حال حاضر، شهرهاي جهاني به واسطة انحصار، بسياري از بهترين مولفه‌هاي ميراث بشري را در بر دارند. در اين جا مشفقانه‌ترين نقد از نظام متروپليتن صورت گرفته است، در همين جا بود كه ضرورت تمركز زدايي احساس شد و طرح‌هاي زيركانه براي آن تدوين گشت. با در نظر گرفتن تمركز قدرت و فعاليت در شهر بزرگ، جسارت انجام كارهاي بزرگ، توانايي جمع‌آوري، انتقال و سازماندهي شمار كثيري انسان و مصالح نيز رشد يافته است. انرژي كه براي توليد ازدحام در متروپليس بسيج شده است را مي‌توان در راستاي بازسازي نظام متروپليتن واستقرار نظام بيوتكنيك به‌كار بست. بازسازي زيست‌شناختي زندگي مدرن از طريق موج بهداشت و تعقيب نظام‌مند بازي‌ها و ورزش، محصول متروپليس است:


 همين‌طور، نخستين باز تعريف از هسته‌هاي اجتماعي شهر مدرن به شكل جنيني در خانه‌هاي امداد[792]، كاخ مردم[793] و مركز محله در متروپليس صورت گرفته است.
        در حقيقت، خانه‌هاي امداد اولين تلاش موثر، نه فقط براي غلبه بر سطح نازل فرهنگي در نواحي فرسوده‌ي متروپليس، بلكه تاسيس هسته‌هاي اجتماعي مناسب در واحدهاي همسايگي بدون برنامه بود تابه عنوان نقطة گردهمايي براي فعاليت‌هاي آموزشي و اجتماعي عمل نمايد. كشيشان و زنان جوان، چون كانون بارنت[794] يا جين‌ آدامز[795] مي‌توانستند به جاي آن كه براي اعلان تعاليم‌شان به نقاط دورافتاده‌ي جهان سفر نمايند به اسكان در آلونك‌نشين‌ها سال‌هاي دهة هشتاد قرن نوزدهم  اقدام كردند: آن‌ها انسان‌هايي را يافتند كه نظير آدمخواران جزيره‌ي فيجي فلك زده و در بسياري موارد نظير فرهنگ معاصر غربي سالم و  بي‌ضرر بودند. ساكنان وايت‌چاپل[796] و ساوت‌ سايد[797] انسان‌هاي بدون اميد، بدون عزت نفس و مطرود بودند كه نه تنها قربانيان بهر‌ه‌كشي، بل همان‌طوري كه ويليام موريس عنوان كرد فقراي نفرين شده و بي‌هيچ خواسته‌اي بودند.
        آبادسازي آلونك‌ها با استفاده از خانه‌هاي امداد حادثه‌اي مهم بود: اين نهادها اولين تصور اجمالي از هنر،‌ادبيات، نمايش، موزيك و درام، هم‌چنين محلي براي باشگاهها و ملاقات گروههاي اجتماعي براي ساكنان آلونك‌ها را فراهم ساختند. علاوه بر اين‌ها چيز ديگري نيز اتفاق افتاد: موفقيت خانه‌هاي امداد نظرها را به اين نقطه جلب كرد كه اغلب واحدهاي همسايگي موفق در حقيقت از نهادهاي ابتدايي تعاون و همياري به بيان اجتماعي محروم هستند، و تماي واحدهاي همسايگي متعلق به طبقه‌ي متوسط عملاً وجود خارجي ندارند. اين واحدهاي همسايگي دقيقاً از محيط‌هاي كاملاً بدون انتظام و موهن‌ فقر بود كه مفهوم جديدي از واحد همسايگي سازمان يافته، با ساختمان مركزي هماهنگ با طيف متنوعي از فعاليت‌هاي اجتماعي سر برون آورد. اين مفهوم براي بهترين الگوي ساخت مسكن و محله كه طي نسل گذشته انجام شده بود، حياتي به شمار مي‌آمد و علي‌رغم آن كه وجه تسميه‌اش ناپديد و موقعيت نهادي‌اش تحليل رفت، كمك فرهنگي بنيادي متروپليس به نظم جديد باقي ماند. 
        زدودن كرختي نظام متروپليتن و تمركز نيروهاي حياتي آن بر استفاده‌ي اجتماعي از محصولات واقعي‌اش در چارچوب گسترده‌ي منطقه‌اي، احتمالاً موكدترين وظيفة تمدن ما است: مباحث جنگ و صلح، اجتماعي شدن يا فروپاشي، فرهنگ يا جهالت، عمدتاً به موفقيت‌هاي ما در مواجهه با اين مسئله نهفته است. تا اين جا نيز نمادهاي اين نظم نوين ظاهر شده‌اند. اين نمادها در ساختمان‌هاي جديد، مدارس جديد، برنامه‌ي جديد زندگي، جهش‌هاي جديد، خود را برملا ساخته‌اند؛ درعلوم جامعه‌شناختي و زيست‌شناختي، پايه‌هاي سازنده و مفيدي براي اين نظم بنيان گذارده شده است، نظمي جامع‌تر از آن چه ماركس تصور مي‌كرد و عميق‌تر از درخواست‌ها و تعديل‌هاي مورد نظر او در مقايسه با يك انقلاب صرفاً اقتصادي گام بعدي در ابداع سازمان سياسي مناسب براي اين نظم جديد و تمهيد ابزارهاي اقتصادي موثر نهفته است.
        پيش از آن كه اين گام‌ها برداشته شود، مي‌بايد تصوير واضحي از تغييرات واقعي كه به منصه‌ي ظهور رسيده و امكانات جديدي كه پديدار شده است، داشته باشيم. پويائي تحولات اجتماعي، مستلزم نوعي وضعيت واقعي در زمان يعني مجموعه‌اي از فرآيندها كه مي‌توانند شتاب گرفته و يا كند شوند، نيرو گرفته و يا تضعيف گردند، گروههايي از مردم با جايگاه و شكل كار خود با ديگر گروهها و با ميراث اجتماعي تعامل داشته و چارچوب مشتركي از منافع و اهداف، كه مستمراً تغيير مي‌يابند، و فرايندهاي اجتماعي واسطه را جهت داده و تثبيت مي‌نمايند، مي‌باشد. آن هنگام كه تمامي عناصر تحول اجتماعي به طور شايسته مورد محاسبه قرار گرفت، تعريف چار چوب جديد، نه به عنوان قطعه‌اي از حسرت ناكجاآبادي، بل به مولفه‌ي قاطع و تعيين كننده در فرايند كلّي مبدل مي‌شود. 
        ادوار تبلور سريع اجتماعي امپراطوري روم دورة سنت اگوستين[798] يا انگلستان ‌دورة بنتام[799] دوره‌هايي است كه جامعه به واسطة بررسي انتقادي و باز جهت‌گيري خود آگاهي، شناخت جمعي اكيدي را نسبت به اهداف و اعتقاد شديد به امكان نوعي نگرش جديد و تحول اجتماعي عميق به دست مي‌آورد كه به تبعِ اين امر، كنترل هر چه بيشتر بر روندهاي اجتماعي به منصه‌ي ظهور مي‌رسد. با وجود آن كه تعريف منطقي چارچوب آرماني به تنهايي موجب تحول ضروري نمي‌شود، عنصر اساسي در تغيير جهت فرايند كور، شتاب تعديل‌هاي اجتماعي لازم به شمار مي‌آيد. بدون اهداف دقيقاً تعريف شده، قوي‌ترين سازمان‌هاي اجتماعي، هم چنين فشارهاي اجتماعي، انرژي خود را در تلاش‌هاي پراكنده كه به‌وسيلة فرصت‌هاي گذرا به‌وجود مي‌آيند، زايل مي‌كنند. بدين ترتيب بي‌هدفي و بي‌جهتي، فقدان طرح بنيادي و اجماع به اقدام موثري رهنمون نمي‌شود. بنابراين اگر امروزه جامعه فلج مي‌‌شود ناشي از نبود ابزار نيست بلكه به جهت فقدان قصد و هدف است.
________________
 فصل پنجم                 چهارچوب منطقه‌اي تمدن


1: الگوهاي جديد حيات و انديشه 
آنچه پيروزي شهرنشيني ناميده مي‌شود تا حدود زيادي ياس و نااميدي نظام‌مند مجموعه تلاشهاي اجتماعي و تعاوني است كه انديشة جمعي مدرن آنها را امكانپذير ساخته است. تمدن متروپليس با نوآوري‌هاي فن شناختي و سازمان فيزيكي‌اش كه به شكلي ظريف درهم تنيده شده است در توزيع منافعي كه به طور بالقوه بر آنها استيلا دارد شكست خورده است. گرسنگي درميان فراواني به همان اندازة سيستم غيرعادلانه‌ي توزيع در حيات اجتماعي‌اش مشهود است. 
        شكست انساني تمدّن متروپليس عكس‌العملهاي جبراني را برانگيخته است؛ تغييرات عميقي كه در حيات و انديشه اتفاق مي‌افتد، اوهامي را كه تمدن از ميان آنها ريشه گرفته است تغيير خواهد داد كه خوشبختانه در مجموع بسيار منطقي‌تر از عناصر منفردش عمل مي‌نمايد. جامعه، قلمروهاي تجربه و منابع قدرت را كه ديدگاه يكسويه‌ي يك حزب، گروه يا نسل منفرد نمي‌تواند آنها را در برگيرد حفظ مي‌كند.
        جهت‌گيري انديشه به سمت واقعيتهاي زندگي ارگانيك، چيزي كه در قرن هيجدهم به فراسوي الهامات شاعرانه و طبيعت‌گرايانه راه نيافت، در اواخر قرن نوزدهم به‌قدري شيوع يافت كه به قلمرو بي‌جان ماشين نيز يعني تلفن، گرامافون، سينما و هواپيما راه يافت كه از دلبستگي به عملكرد موجودات زنده كه نمي‌توانست بدون شناخت علمي از فرايند حياتي آنها بسط يابد ناشي مي‌شد. طي نسل گذشته، به‌طور منظم، نوعي دگرگوني درتمامي اجزاء انديشه، جابجائي مركز توجه ماشينيزم به ارگانيسم، تغيير گرايش از جهاني كه فقط اجرام مادي و حركت مكانيكي به تنهايي واقعي مي‌نمودند به جهاني كه اشعه‌ها و تشعشعاتي غير قابل ديد، روياها و فرافكني‌هاي انساني، بمثابه پديده‌هاي خارجي يا قابل ديد واقعي-واقعي و در برخي مواقع با اهميت‌تر-بودند، اتفاق افتاده است. 
        صنعت قرن نوزدهم در مرحلةپارينه‌فني‌اش، عمدتاً با فرايند غيرارگانيك كارگاه، ‌كارخانه‌ي ‌نورد، فولاد و معدن عجين بوده است. اولين رازگشايي مهم در مورد دانش زيست‌شناختي تجربي در صنعت، حاصل تحقيقات پاستور در باره‌ي بيماري كرم ابريشم و نقش تخمير در شراب بود. اين دانش كه مي‌بايست بنيان و پايه‌ي پزشكي و بهداشت مدرن را پايه‌گذاري مي‌كرد تا دهة هفتاد قرن نوزدهم بكار گرفته نشد زيرا اين مجموعه نيازمند تظاهرات پيروزمند پزشكي در دهة بعدي به‌منظور نيل به حاكميت جهان‌بيني جديد بود كه از قرن هفدهم به بعد به جاي هماهنگي با موجودات زنده و جهان زندگاني با ماشين و كيهاني كه كمال مكانيكي بيروح‌اش بوسيله فيزيك و نجوم تشريح مي‌شد، انطباق يافته بود.
        انگاره‌هاي راهبردي اين نظام ارگانيك را ميتوان بطور مختصر به‌قرار ذيل جمع‌بندي نمود.
        يكم: تفوق حيات و خود مختاري ميان موجودات زنده‌ي داراي روابط هميشگي به مثابه محمل حيات،‌ كه در آن هر موجود زنده خط سير رشد خود، گونه‌هاي خود، منحني بسط و تكامل خود، سرچشمه‌هاي دگرگوني تحول خاص خود و الگوي هستي خود را داشت. موجود ذي‌حيات براي حفظ شكل زندگي خود مي‌بايست مستمراً آن‌را تغيير داده و خود را به‌وسيله ورود در مناسبات اثرگذار با بقيه محيط نوسازي نمايد حتي سترونترين و كم تحرك‌ترين اشكال حيات مي‌بايست براي حفظ تعادل، انرژي لازم را فراچنگ آورند كه بدين ترتيب موجود زنده تعادل محيط را هر چند هم ناچيز و كم اهميت دچار دگرگوني مي‌نمايد. ناتواني در كنش و بازكنش به معني تعليق موقت يا پايان حيات مي‌باشد. موجود زنده نه تنها با محيط خود در فضا، بلكه به‌واسطة پديده‌ي زيست‌شناختي توارث و حافظه‌ با زمان نيز درگير مي‌شود كه در جوامع انساني، موجود زنده حتي بسيار آگاهانه به‌واسطة ضرورت جذب ميراث پيچيده‌ي اجتماعي كه محيط دوّم را تشكيل ميدهد، با زيست محيط درگير مي‌شود.
افراد و گروهاي انساني، برآيند نوعي ميراث پيچيده تاريخي يعني توراث مي‌باشند، و به‌طرف مقصدي مشروط امّا نامعين يعني آينده حركت مي‌كنند. جذب گذشته و ساختن آينده دو قطب هميشه موجود هستي در اجتماع انساني است. تا جائيكه به  درك ارسطو از آينده به مثابه استعداد و امكان مربوط مي‌شود وي در واقع جامعه‌شناس‌تر از متفكران سده‌ي گذشته بود كه اذهانشان حتي هنگامي‌كه با جامعه سروكار داشتند از برخورد با مقولات زماني كه مكانيك ابتدايي كاملاً از عهده‌ي آن برمي‌آمد،‌ عاجز بودند. 
        استقلال موجود زنده، همين‌طور مشخصه‌ي رشد، احيا و بازسازي آن به انزواي در زمان يا فضا منجر نشد. بالعكس، هر موجود زنده ‌بخشي از شبكه‌ي عمومي حيات است كه بلافاصله به محض اينكه حيات در تمامي فرآيندها و حقايق آن از كنش باكتري گرفته تا مراتب بالاتر شكل بگيرد هر واحد خاص از آن مي‌تواند به هستي‌اش ادامه دهد. به‌موازات افزايش شناخت ما از موجود زنده، اهميت محيط به‌عنوان عنصر هميار در تكامل آن و تاثيرش بر تكامل و بسط جوامع انساني نيز آشكارتر شده است. اگر زيست بوم‌ها و اشكال مناسبي از پيوند حيوان و گياه وجود دارد، كه اكولوژي بيانگر آنست، چرا اين معنا براي انسان امكانپذير نباشد اگر تمامي محيط‌ي طبيعي داراي توازن خاص خود مي‌باشند آيا نمي‌توان معادلي از اين مفهوم را براي عرصه فرهنگ متصور بود؟ موجودات زنده، عملكرد و محيط آنها؛ مردم، مشاغل و محل كار و زندگي آنها كلّ‌هاي قابل تعريف و بهم پيوسته‌اي را شكل ميدهند. 
        اين پرسش‌ها نه فقط پاسخ‌هاي محتاطانه، بلكه نقطه آغازيني را نيز براي بررسي فراهم مي‌آورند. از فرايندهاي منفي ]يعني[  تخريب و زوال محيط بواسطة استفاده‌ي نادرست انسان، چيزهاي زيادي آموخته‌ايم: مقاله‌ي كلاسيك مارش[800] در باره‌ي ”زمين و انسان“ به‌وسيلة بررسي‌هاي بسيار زيركانه‌ي منابع طبيعي، بر حسب استفاده بالقوة انساني بوسيله ميجر پاول[801] و رافائيل‌پمپلي[802] و هواداران محيط زيست از ون‌هايز[803]  تا مك‌كي[804] دنبال شد. مطالعة بوم‌شناسي انساني كه با ]مقاله يا كتاب[ ”كمك دو جانبه“ كروپتكين[805] آغاز شد گرايش بسيار اثباتي بخود گرفته است: گواه و شاهد اين مدعا مطالعات هانتينگتن[806] از تمدن و اقليم، بررسي‌هاي شهري مكتب جامعه‌شناسي شيكاگو، و بالاتر از همه تلاش پيگير پاتريك‌گدس در بسط جامعه‌شناسي بر مبناي بيولوژي، و نوعي هنر اجتماعي در باره‌ي بنيان اثباتي دانش زيست‌شناسي، روانشناسي و جامعه‌شناسي مي‌باشد. در دكترين پديده‌هاي در حال ظهور، موجودات زنده وكلّ‌ها همانطوري‌كه در نوشته‌هاي لويدمورگان[807] و وايتهد[808] شاهد آن بوديم رئوس مقتضي و در خوري از متافيزيك قرار دارد. 
در تاكيد بر اهميت‌ اين جهت‌گيري جديد به‌سمت پديده‌هاي زنده و آلي، من آشكارا شبيه‌سازي زيست‌شناختي ميان جوامع و موجودات زنده را كه هربرت ‌اسپنسر و ديگران آن را تا به سمت بيهودگي پيش بردند غير ممكن مي‌دانم. اين شبيه‌سازي‌ها پاره‌اي مواقع آراء و توصيه‌هاي مفيدي را كه ويژگي كاربردي آنها همتراز آراء ماخوذ از كار بست ماشين-با دوري گزيني همسان از واقعيت-بود فراهم آورند. امّا نكته مهم اين است كه دانش‌ ما تلاشهايمان را به سمت فرآيندها، عكس‌العملها و شرايط موازي هدايت نمود و به تصاوير مرتبطي از محيط‌هاي فرهنگي و طبيعي به مثابه كل،‌ كه آدمي در چارچوب آنها زندگي، هستي و درام خود را مي‌يابد نضج مي‌بخشد. 
        مادامي‌كه ماشين دست بالا را داشت، انسانها به‌طور كمّي بر حسب بسط، توسعه، ترقي، تكثير ماشيني و قدرت مي‌انديشيدند. با تفوق سامانه‌ي سازواره ما به تفكر كيفي برحسب رشد، هنجارها، اشكال، همبستگي‌ها، الزامات، پيوندها و جوامع آغاز كرديم. ما بدين نكته دست يافته‌ايم كه هدف فرايند اجتماعي نه قدرتمند كردن انسان بلك رشد كامل، انساني‌تر و ظرفيت بيشتر در جذب نشانه‌هاي خاص فرهنگ انساني-نه گوشتخواران پرخاشگر و نه روباتهاي فاقد احساس-مي‌باشد به محض آنكه نظم اجتماعي و حياتي مستقر شود نظم ماشيني را در سيطره‌ي خود گرفته و در عمل و انديشه‌ بر آن مسلط مي‌شود. بيان اجتماعي اين امر نه تنها به مفهوم باز جهت‌گيري از ماشينيسم به ارگانيسم، بلكه از استبداد به پيوند و روابط همزيستي و از سرمايه‌داري و فاشيسم به همياري و كمونيسم ابتدايي است. 
بر‌آيند مضاعف ديگري نيز از شناخت سامانه‌ي سازواره حاصل مي‌شود كه به معناي تحليل رفتن ديوارهاي حائل ميان درون و بيرون، آگاهي و ناآگاهي، و محيط خارجي و داخلي است. در رابطه با انسان هيچگونه محيط خارجي مگر به وساطت جامعه وجود ندارد-واسطه‌اي كه غذاي نوزاد در حال رشد را تامين، آن‌را با نشانه‌هاي زباني و علايم همكاري تجهيز، با رفتارهاي فرهنگي در خوردن اين غذا و اكراه از آن سمّ، اعتقاد به اين حقيقت و اجتناب از آن خطا تدارك مي‌كند. آدمي به‌منظور كاركرد موثر محيط خارجي، مي‌بايست با آن مواجه،‌ آن‌را مسخّر و جذب نمايد، بدين ترتيب ديگر محيط خارجي وجود نخواهد داشت. 
         تمامي موجودات ذي‌حيات در چارچوب هيئت خويش در شبكه‌ي حيات به‌طور طبيعي انتخاب‌گر مي‌باشند كه از محيط، به مفهوم جامع آن، حوزه‌ي بالقوة عمل خويش يعني دقيقاً عناصري كه مي‌توانند جذب شده و رشد و ايمني را ترفيع دهند بيرون مي‌كشند. هنگامي‌كه سامانه‌هاي سازواره، انتخابها و گزينيش‌هاي نامطلوبي انجام مي‌دهند زندگي‌شان آسيب ديده و در بازسازي سرانجام دچار مرگ مي‌شوند. به‌موازات ارتقاء موازين فرهنگ انساني، طبيعت به عنصر موثري در فرهنگ و اين به‌نوبه‌ي خود به طبيعت ثانوي تبديل مي‌شود. بنابراين انتخاب عامدانه و بازسازي جمعي محيط برحسب نيازها، آرزوها و اهداف انساني نقش التزايدي در فرهنگ انساني دارد. براي مثال خانه، ريشه در آشيانه و غار دارد؛ امّا در چه چيزهاي حيواني مي‌توان چيزهايي يافت كه قابل مقايسه با مقبره يا يادمان باشد؟ درست همانطوري‌كه انسان خود بر جسته‌ترين مثال از اهلي‌سازي انساني حيوانات است جامعه نيز نتيجة تجربه‌ي طولاني انسان در پالايش فرايندهاي همكاري حيواني است. مي‌توان شهر را بطور تقريبي ساختاري تعريف كرد كه به‌واسطة آن اهلي‌سازي و همكاري به‌طور هدفمند وحدت يافته‌اند.
        زمان آن فرا رسيده كه اين باز جهت‌گيري به سمت زندگي و سامانه‌ي سازواره به‌طور كامل بيان شود. در فصل حاضر تلاش خواهم كرد كه الزامات گسترده‌ي محيط مشروط به  حيات را ابتداً بر  حسب موازين اوليه‌ي ”هوا، آب و مكان“ و سپس برحسب الگوي سياسي و اقتصادي كه همواره شبيه غنچه‌هاي بهاري در بيشه‌ي سرد و زمستاني تمدن متروپليتن حاضر است را يادآوري نمايم. ما مي‌بايست به آساني در چار چوب منطقه‌اي درحال ظهور مكان و فرم جوامع شهري نو ظهور را كشف نمائيم.


2: چشم‌انداز منطقه‌اي
ارتباط آگاهانه‌ي انسان با زمين تحولات عميقي را در اروپاي غربي طي قرن پانزدهم به بار آورد. آرزوي غلبه بر فضا و اكتشاف ناشناخته‌ها عادات كرختي و كم‌تحركي را واژگون كرد و به او بهانه‌هاي جديدي براي تحرك بخشيد كه ارتباط اكيد نباتي با زمين آبا و اجدادي را تحليل برد. 
اما به‌طور كلي، عصر بزرگ اكتشاف و استعمار كه در قرن شانزدهم پا به عرصه گذاشت، دوره‌اي از غفلت و كوتاهي در مورد زمين را با خود به همراه آورد. استعمارگران افريقا و امريكا در تصرف تمامي بخشهاي قابل اسكان به شكل نظام‌مند مايملك خويش را مورد غفلت قرار داده و از آن بد استفاده كردند، كه اين امر در وهله‌ي نخست ناشي از جهل بود و حتي هنگامي كه شناخت بهتري به‌دست آوردند حكومت‌هاي مستبد و افراد يا شركتهاي اقتصادي غارتگر نمي‌توانستند محدوديتي بر آز و طمع يا نيازهاي فوري تحميل نمايند. جائي‌كه صنايع در شهرها گسترش يافتند قيمت زمين افزايش يافت و زمين بخش عمدة ارزش ]حياتي[ خود را از دست داد.
        امروزه دورة اكتشاف به سر رسيده ونگرش ما در رابطه با زمين متحمل تغييرات عميقي شده است كه ناشي از دانش افزون ما از منبع حيات، و بررسي انتقادي تاريخ انساني است. ما ديگر از آن‌رو كه عصر پيشگامان سنگدل كه ناحيه‌ي معيني را تخريب و منابع آن را به غارت برده و به حركت خود ادامه مي‌دادند به سر رسيده و ديگر فضايي براي حركت نمانده است، نمي‌توانيم خاك، منظر و امكانات كشاورزي را در استقرار صنايع و شهرهاي آتي مورد غفلت قرار دهيم. ما به انتهاي سفر خود رسيده‌ايم و بايست گامهاي خود را مرور كنيم و بياموزيم با آنچه كه تا كنون با بي‌توجهي به آداب و اصول مقدماتي زندگي انجام داده‌ايم منطقه به منطقه به‌طور همدلانه و زيركانه برخورد نمائيم. چنگ زدن به منطقه به‌عنوان واقعيت اجتماعي پويا اولين گام به سمت سياستي راهگشا در برنامه‌ريزي، اسكان و بازسازي شهري است.
        آگاهي از شرايط جغرافيائي و مناسبات زمين در كشورهاي مختلف اشكال متفاوتي را به خود گرفته است. منطقه‌گرائي در فرانسه، به مثابه جنبشي آگاهانه پيش از همه به معني اعتراض به تمركز بيش از اندازه در سياست و فرهنگ مي‌باشد كه به شكل‌گيري مجدد دانشگاههاي ايالتي و توسعه موثر مناطقي نظير فرانسه‌ي آلپي در اطراف گرونوبل منجر شده است منطقه‌گرايي در دانمارك، به معناي چنگ زدن مجدد به ميراث محلي داستانهاي منظوم، ترانه‌هاي عاشقانه، ادبيات عاميانه، بنيانگذاري دبيرستانهاي محلي در نواحي روستايي، و رشد جنبش تعاوني-پرورش حيوانات و كشاورزي علمي-در كشاورزي است و در چكسلواكي به معناي بنيانگذاري دولت مستقل سياسي است. 
        جنبش‌هاي منطقه‌گرايي مذكور مستقل از يكديگر نبوده و در وراي آنها انگاره‌هاي مشتركي وجود دارد. منطقه‌گرايي در دوره‌اي كه همگوني و يك شكلي تمدن ماشيني بيش از اندازه مورد تاكيد قرار گرفت به مثابه محملي براي تاكيد بر عناصر تعديلي ارگانيك مورد استفاده قرار گرفت و فراتر از آن تاكيد بر تفاوتهايي بود كه از ويژگيهاي فرهنگي، تاريخي و جغرافيايي نشات مي‌گرفتند. عنصر مشترك حياتي جنبش منطقه‌گرايي در شناسايي منطقه به مثابه هيئت پايه‌اي در حيات انساني، در پذيرش تفاوتهاي طبيعي بعلاوه‌ي همگوني‌ها و پيوندهاي طبيعي؛ در شناسايي منطقه به مثابه پهنه‌ي دائمي از تاثرات فرهنگي و مركز فعاليتهاي اقتصادي مضافاً واقعيت جغرافيائي انكارناپذير نهفته است. منطقه‌گرائي بيش از آنكه پديده‌اي كهنه و ارتجاعي باشد به آينده تعلق دارد. 


3: منطقه بعنوان واحد جغرافيائي
با قدم زدن در مناطق روستائي ايالات متحده، امكان آن وجود دارد كه در ميانه‌ي يك دشت فراخ يا در گوشه‌ي بيشه زار يك تابلوئي از سنگ گرانيت يافت كه نام يك ايالت بر روي يك گوشه‌ي آن و نام ايالتي ديگر بر گوشه‌ي ديگر حك شده است. در تمامي مرزهاي ملي يادمانهاي مشابهي وجود دارد، هر چند از نگاه سطحي، جمعيت ساكن مناطق انتقالي نظير ساكنان نيويورك و كانكتيكات تقريباً شبيه هم هستند. 
        مرزهاي موهوم ”سياسي“ داراي مشخصه‌ي غيرقابل تغيير مي‌باشند. آنها محدوده‌ي پيمان‌ها و تعهدات خاص انساني، نظير قوانين اساسي و آيين نامه‌ها را تعريف مي‌كنند. خلق چنين مرزهايي بخشي از تلاش آدمي براي ايجاد جهان منظم اجتماعي، جهاني از حوادث همشكل و قابل پيش‌بيني است در حقيقت ارجاع نوعي تداوم فضائي به الگوهاي رفتاري بعوض پذيرش تغيير فرم آنها از محلي به محلي ديگر با رخدادهاي عجيب بي‌پايان و تنوع گيج ‌كننده، ‌يكي از بزرگترين تحولات سياسي است كه دولت‌هاي جهان معاصر را از ائتلافهاي در هم ريخته و به لحاظ فضائي نامنظم جهاني فئودالي جدا مي‌سازد.
        در هر حال بنيان تمامي قراردادهاي سياسي، و اقعيت‌هاي مربوط به زمين است؛ سوال اين‌ است‌ كه اتحادهاي سياسي تا كجا به طور مؤثر با واقعيت طبيعي و فرهنگ انساني مطابقت دارد. افراز صوري منظر علي‌الاصول بر دانش جغرافيايي مدرن تقدم دارد؛ افراز منظر عمل مبتني بر تجربه‌ي دولتمردان و قانونگذاراني است كه معتقدند تفاوت ميان انسانها و مناطق، انسان ساخت بوده و مي‌توان به‌واسطة قانونگذاري آنها را محو نمود. حتي 
________________
V: مجتمع منطقه‌اي                 ]22[ رئوس كلي برنامه‌ريزي منطقه‌اي 


ايالت نيويورك براي كامل شدن به عنوان يك منطقه نيازمند الحاق نيوجرسي‌شمالي، و آن بخش از كانكتيكات است كه از نقطة مقابل بخش مركزي جزيره‌ي لانگ آغاز مي‌شود. به‌عبارت ديگر اين ايالت داراي الزامات يك منطقه‌ي انساني ، يعني تشخص و انسجام، امكانات حيات اقتصادي و كشاوزي تقريباً خودكفا و متوازن، تنوع منابع و تنوع سكونتگاهها از كوههاي تقريباً قديمي آديرونداك به طرف خليج‌ها، تلماسه‌ها و سواحل جزيره‌ي لانگ، با آب و هواي آرام، فصل زودرس رشد ]نباتات[، بركه‌ها و حيات غني آبزيان مي‌باشد. سنتهاي ملّي اصيل از قبيل سنن آلماني، انگليسي، هوگونوت‌هاي فرانسوي با گرايشات متاخر فرهنگي متلون شده‌اند، در حالي كه اهميت بين‌المللي بندر نيويورك از همان آغاز بدون در نظر گرفتن موقعيت و جايگاه بوفالو در حمل و نقل غلات، ‌به آن استانداردي جهاني بخشيده است: فرزندان خلف اين بندر چون واشگتن‌ اروينگ[809] جميز‌فنيمور‌كوپر[810]، ساموئل‌مورس[811] و هرمان‌ملويل[812] بمثابه كشورشان در اروپا شناخته شده بودند، در حاليكه ويتمن[813] ضمن اداي احترام به جهانيان، پاسخ آنان را پيش از آنكه هميهنشان ابعاد عظمت وي را درك نمايند دريافت مي‌نمايد. بررسي‌هاي زمين‌شناختي كه به‌وسيله‌ي دانشگاه ايالتي نيويورك در دهة چهل قرن نوزدهم شروع شد صرفاً يك نقطة عطف در حوزه‌ي علوم نبود، بلكه اين بررسي‌ها به‌شكل تخصصي، بخشي از بررسي‌هاي منطقه‌اي مبتني بر كمكهاي عمومي بود كه انجام آن پيش درآمد تهيه‌ي طرحها و برنامه‌هاي عقلاني بود. ثروت كشاورزي اين منطقه نه تنها در مازاد بسيار زياد لبنيات بلكه در انگور دره‌ي مواك كه بعضي ازشرابهاي لذيذ امريكايي را توليد مي‌كرد، همچنين در باغ‌هاي سيب، كه سيب‌هاي عالي آن از بازارهاي متروپليتن به موازات ورود انواع نازل سيب از مناطق دور دست خارج مي‌شد-مثال ديگري از اين دست انتقال ذغال سنگ به نيوكاسل بود-نهفته بود ايالت نيويورك در سياستهاي حفاظت از منابع طبيعي، سياستهاي مربوط به قلمرو قدرت،‌ تخصيص نواحي وسيع براي پاركهاي دولتي و خريد همة زمين‌هاي مرزي محل مناقشه، جنبش پرقدرتي را به سمت جامعه‌پذيري عقلاني از خود بروز داد كه زندگي سياسي دمكراتيك آن‌را ممكن مي‌سازد، جنبشي كه مي‌تواند با پذيرش مشاركت مدارس و دانشگاههاي دولتي به‌شكلي كامل در تدوين سياستها، طراحي برنامه‌ها و پيش‌بيني طرحها شتاب بيشتري به خود گيرد. با ابتكارات اين ايالت در زمينة مسكن و برنامه‌ريزي منطقه‌اي كه با تاسيس كمسيون برنامه‌ريزي منطقه‌اي و مسكن ايالت نيويورك رياست اس.اشتاين[814] در سال 1923 شروع شد،‌نيويورك بنيان بسياري از كارها را كه در سراسر امريكا طي دهه حاضر عمدتاً در زمينة مسكن اجتماعي و توسعة منطقه‌اي انجام شد، پايه‌گذاري كرد.
]تصاوير بالا[ سه مرحله‌ي مهم درتوسعة ايالت نيويورك كه در اولين گزارش كمسيون برنامه‌ريزي منطقه‌اي و مسكن (1926م.) به‌وسيلة هنري رايت[815] ارائه شد. اولين دوره طي سالهاي 1880ـ1840م. در دوره‌اي از اقتصاد نو فني كه بر استفاده از جنگلها، كارگاههاي مبتني بر انرژي آب در چوب‌بري و آسياب و آلات متحركه و كارگاههاي كوچك مستقر در شهركها و روستاهاي عمدتاً كشاورزي به بار نشست. دورة دوّم دورة تمركز مالي و اقتصادي است كه طي دهه‌هاي 1910 و 1920م به اوج خود رسيد، گرچه رشد غيرمتعارف بوفالو[816] و عمدتاً نيويورك حتي پس از قطع سيل مهاجرين از اروپا با سستي و رخوت ادامه يافت. در مرحلةسوم الگوي جديدي از توزيع جمعيت بوقوع مي‌پيوندد كه بر ابزار آلات فني جديد و اهداف اجتماعي تجديد نظر شده متكي است؛ كه مژده‌ي جايگزيني اقتصاد پولي با اقتصاد بيوتكنيك را به ارمغان مي‌آورد. مطالعات علمي آب و هوا و نقشه‌هاي خاكشناسي، نه مؤيد تراكم دورة پارينه‌فني و نه توسعه نامتعادل دورة نو ـ فني در كنار فتوحات استعماري، بلكه گسترش كمربندهاي درّه‌اي براي اسكان، به جاي ازدحام بيش اندازة مراكز موجود بموازات خطوط راه آهن، همچنين بهره‌برداري از نواحي بكر درياچه‌ي اُنتاريو مي‌باشد؛ مطالعات مشابه نيز بيانگر ضرورت منطقه‌بندي ايالت ذيل نواحي بهره‌برداري عمده است..احداث نيروگاههاي توليد برق، بزرگراهها و ساخت وساز مسكن براي بسط نوع جديدي از الگوي توسعة متوازن، رواج نسبي نيروگاههاي برق آبي و حفاظت از پاركهاي بزرگ به وضوح از اين مطالعات مشهود بود. بدين ترتيب دورة اسكان واحداث شهركهاي جديد در مقابل ديدگان ما رخ مي‌نمايد. سياست منطقي و عقلاني به عوض ترغيب تشديد استفاده از نواحي متروپليتن كه بيش از اندازه نيز بارگذاري شده‌اند اسكان نظام‌مند شهري در شهركهاي كمربند سبز با حداقل هزينه در زمينة تجهيزات پيشرفته‌ي مكانيكي و تمهيد عاقلانه‌ي فرصتها براي زندگي را مورد اهتمام قرار مي‌دهد. 
 ]رديف پائين عكس سمت چپ[ منطقه‌گرايي همان‌طوري كه به‌وسيله‌ مديران به تصوير در مي‌آيد. اين تقسيم‌بندي متكي بر ملاحظاتي است كه اينك بر موازين تقسيمات قديمي ايالتي ارجحيّت دارد با اين حال هنوز هم لحاظ واقعيتهاي فرهنگي و جغرافيائي در تبعيت از سهولت ساختار اداري قرار گرفته و بسياري از تقسيمات منطقه‌اي پيشنهادي به همان اندازة تقسيمات تاريخي اراده گريانه هستند. موفقيت در انتظام پيچيده‌ي واقعيت‌هاي سياسي مستلزم  حداقل يك نسل بازنگري و تنقيد است.
]رديف پائين تصوير سمت راست[ با توجه به آنكه متروپليتن يك منطقه به شمار نمي‌رود و بالطبع در وضعيتي از عدم تعادلي دائمي قرار دارد، نمي‌توان آن‌را به‌عنوان مجموعه‌ي فرهنگي، اقتصادي و جغرافيايي بدون لحاظ روابط اساسي ميان شهر و حومه تعريف كرد. از آنجائي‌كه متروپليس غالباً حداكثر رشد خود را به جهت مزاياي بي‌شمار به‌دست آورده است. يك نقطة تجمع طبيعي است، خطوط و طرح كلي سيماي يك منطقه تا حدودي به‌وسيله‌ي دامنه‌ي تاثيرات سرمايه طبيعي تعيين مي‌شود. استفاده‌ي مكنزي[817] از سطح توزيع روزنامه به‌عنوان معياري از اين تاثيرگذاري امري اختياري است و سهولت سنجش آن نمي‌تواند جبران نبود ديگر داده‌ها و معيارها را نمايد؛ در عين حال خطوط حاصله در  خصوص واحد‌هاي منطقه‌اي به واقعتيهاي جامعه‌شناختي و جغرافيائي از نواحي اداري كه در بالا نشان داده شد، نزديكتر است.
        
________________


(a)
دورة اول
900 مايل كانال
500 چاه آب
400 شهر پر رونق كوچك
	(B)
دورة اول 1880-1840
فعاليتها و مبادلات در گستره‌ي ايالتي
	(C )
دورة دوم 1920-1880
تمركز در طول خطوط
حمل و نقل
	(D)
دورة دوم
خطوط آهن و انرژي
حاصل از ذغال
ازدحام جمعيت در 
شماره از شهرهاي 
شلوغ
	(E)
دورة سوم
توسعة بزرگراهها
احياي روستاهاي دور افتاده
	(F)
دورة سوم
با استفاده انرژي آبي شمال
نيويورك
	(G)
حوزه‌هاي بزرگ ذغال
سنگ پنسيلوانيا
به يكديگر متصل مي‌شوند
	(H)
دورة سوم
وضعيت احتمالي آينده
كه در آن هر قسمت منطقي‌ترين
عملكردش را در پشتيباني از فعاليت مفيد و زندگي مطلوب ارائه مي‌نمايد.
	

	2×2
كاميونهاي بزرگي دامنه‌هاي تجارت را گسترش مي‌دهند، اين در حالي كه 
	2×2
بسوي ساختار صنعتي جديد
	ملاحظه‌ي اين مفهوم كه نوزايي ]منطقه نيويورك[ مي‌تواند به توسعة متناسب تمامي منابع ايالت رهنمون شود در قلمرو برنامه‌ريزي منطقه‌اي قرار دارد.
	

________________
دولتهاي جديد دمكراتيك، در تعريف محدوده‌ي حاكميت سرزميني از الگوهاي حاكمان مطلقه و وابستگان سلطنت در دورة باروك تبعيت كردند. همچنان‌كه در تعيين حدود بخشهاي سياسي فرانسه در دوران انقلاب فرانسه، مديران ]دولتي[ معمولاً چشم‌پوشي از مناطق طبيعي به‌همراه ويژگي‌ها و پيچيدگي‌هاي تاريخي و امتيازات هميشگي‌شان را پيشه‌ي خود كردند. آنها قادر نبودند الگوهاي ارگانيك قديمي را از نظام كليسائي و فئودالي كه با آن رشد يافته بودند تميز دهند به همين دليل در تعارض با امتيازات نظام كليسائي و فئودالي، در پي تحريف واقعيت الگوي ارگانيك بودند. 
        طي قرن نوزدهم در مجموع پيوندهاي جغرافيائي و مرزهاي كاركري مورد بي‌توجهي واقع شدند. دولت‌ها، حكومتهاي شهري، تقسيمات اداري جديد و قلمروهاي جديد نفوذ و قدرت، بي‌توجه به ثوابت جغرافيائي و مناسبات اجتماعي بنيادي تاسيس شدند. رودخانه‌ها كه مجاري وحدت جوامع دو طرف رودخانه بودن، در انطباق با خطوط مرزي قرار گرفته و آنچه كه به تنهايي يك مانع نظامي به شمار مي‌رفت به‌عنوان خط تقسيم واقعي مد نظر قرار گرفت. تلاشي اندكي براي خلق واحدهاي منطقه‌اي هماهنگ كه به نيازهاي حومه و شهر پاسخ همسان ارائه نمايد، به عمل آمد. 
        اين تقسيمات اراده‌گرايانه‌ي اداري تا اين لحظه بهتر از آنچه واقعيتها ايجاب مي‌كردند، عمل نموده‌اند و دليل آن واضح و ساده مي‌باشد. زيرا در غالب موارد هر قسم مرز كه محدوده‌ي وظايف و منافع را تعريف مي‌كند در مجموع از نبود آن بهتر است،‌به نحوي كه حتي پيوندهاي ساختگي بسيار كارآمدتر از همجواري بي‌هدف و سازمان نيافته مي‌باشد. امّا اين واحدهاي جديد سياسي بسياري از موسسات را به قرار گرفتن در قالبهايي وادار كردند كه در تناسب با آنها قرار نداشتند و مانع از اعمال كنترل موثر بر سازمانهايي-نظير شركتهاي صنعتي بزرگ-شدند كه در مقياس قاره‌اي يا  جهاني تاسيس شده بودند؛ اين در حالي بود كه رشد متروپليس ذيل رژيمهاي مالي و امپراطوري، آن‌را شكل يك واحد شهري هماهنگ ناظر بر نواحي تحت حاكميت قدرتهاي اداري متعارض و متفاوت در آورد. نقص اين تقسيمات انتزاعي پس از شكستها و فشارهاي بسيار به‌شكل حداقلي آشكار و در عين حال چشم متخصصين جغرافياي انساني و جامعه‌شناسي بر روي واقعيتهاي اساسي جغرافيايي گشوده‌ شد، در نتيجه اينك مي‌توانيم مجموعه‌ي منطقه‌اي را نه بر اساس آرزوهاي انساني، بلكه بر  حسب واقعيتي عيني تعريف كنيم.
        منطقه به مفهوم واحد جغرافيائي چگونه شكل گرفته؛ و چه شرايطي آن‌را براي اشغال انساني آماده مي‌سازد؟ 
        مي‌توان منطقه را از پائين به بالا، از كوچكترين واحد اسكان انساني، بر حسب كاركردها، فعاليت‌ها و منافع و يا عمدتاً از  بالا به پائين بر حسب شكل زمين، آب و هوا و فعل ‌و انفعالات فيزيكي تعريف نمود. جغرافي‌دانان جهان را به پنج ناحيه قابل اسكان تقسيم مي‌كند. امّا آدمي با مشاهده و بررسي نزديك اين نواحي شاهد آن خواهد بود كه تفاوتهاي موجود ميان اين نواحي، بيشتر از تفاوتهاي دروني آنها و ميان نواحي زير مجموعه‌شان نيست. هر ناحيه به قلمروها، مناطق و زيرمناطق تقسيم مي‌شود؛ و اين واحدها مجموعه‌هايي را تشكيل مي‌دهند كه كم و بيش به‌لحاظ الگو متمايزند. ساختار زمين‌شناسي، خاك، موقعيت، آب و هوا، نباتات و  حيات حيواني آنها را از ديگر مجموعه‌ها را متمايز مي‌سازد.
        به محض اضافه شدن انسان به اين تصوير، تفاوت ميان نواحي ظريف‌تر و متعدد مي‌شد؛ زيرا قوانين، آئين‌ها،‌ شيوه‌ها، الگوهاي زندگي اجتماعي، اشكال معماري، انواع روستاها و شهرها، تبديل منظر بكر به منظر كشاورزي با الگوهاي منتظم و باغداري حساب شده توسط انسان، تماماً عناصر جديد تمايز هستند كه موجد افتراق مناطق از يكديگر مي‌شوند. خصائص زيست بوم طبيعي در مناطق با سابقه‌ي طولاني اسكان عميقاً به‌واسطة اشغال انسان تعديل يافته است به نحوي كه بسياري از ارزشمندترين گياهان غذايي مورد استفاده در كشاورزي غربي، غيربومي مي‌باشند. تعريف مرزهاي منطقه‌اي، به‌موازات رقابت شرايط اجتماعي با شرايط طبيعي در ايجاد ويژگي منطقه‌اي بر حسب حوزه‌ي نفوذ يا شهرهاي مسلط تا موانع صرفاً فيزيكي نظير باتلاقها و جنگلها كه كانتي‌هاي جنوب انگلستان را تعيين حدود مي‌كنند، سهلتر مي‌شود.
        اينك با آشنايي بسيار گسترده با واقعيتهاي اجتماعي و جغرافيائي هر ناحيه، آدمي بر اين نكته وقوف مي‌يابد كه وحدت و تمايز دست در دست هم پيش مي‌روند. هنگامي‌كه به دنبال تمايزات باشيم نه تنها گونه‌هاي ملي و منطقه‌ي بلكه تفاوتهاي معناداري را ميان ناپلي و فلورانسي، ميان گلاسكويي و ادينبورگي، حتي تفاوت در زبان، لهجه، احساسات  ميان روستاهايي كه فاصله‌شان با پاي پياده به يك روز بالغ مي‌شود را كشف مي‌كنيم. در نهايت آدمي به عنصر آغازين فرديت ]تشخص[ دست مي‌يابد و اين امر براي وي محقق مي‌شود كه تا كنون دو شخص با انگشت اشاره‌ي همسان مشاهده نشده است. وحدت به معني لغو و فسخ تفاوت نيست؛ و تفاوت، وحدت پويا را تحليل نمي‌برد.
        دو نوع وحدت وجود دارد كه مي‌بايست به‌وضوح از همديگر تميز داده شوند: وحدت از طريق سركوب، كه در آن يك الگوي منفرد از زندگي تعميم داده مي‌شود؛ وحدت از طريق شمول، كه در آن شماري از الگوهاي متفاوت يا عناصر مشترك خود را مي‌يابند يا به عناصري در اشكال بسيار پيچيده تبديل مي‌شوند كه همه آنها را در برمي‌گيرد. وحدت ناشي از سركوب، از طريق تخريب مناسبات ارگانيك و تقليل واقعيتهاي پيچيده‌ي زندگي به يك نظام ساده بدست مي‌آيد؛ اين روش در تمامي فرايندهاي تعميم انديشه در ذهن جايگير شده، و هنگامي‌كه چنين شباهت، همشكلي و هماهنگي اجباري به‌وسيله‌ي مديران سياسي پيگيري مي‌شود، تجاوزي كه به‌وسيله‌ي اينان در حق واقعيت صورت مي‌گيرد به اندازة كافي مورد توجه قرار نمي‌گيرد، زيرا خود اين روش از محدوديتهاي فطري انديشه-محدوديتي كه دقت و جامعيت را قرباني نيازهاي عملي آني مي‌سازد-برمي‌خيزد. گرچه مي‌توان انسان را به‌عنوان واحد رقومي اتفاقي به مثابه يكي از هزاران نفري كه در روز معين متولد مي‌شوند، يكي از دهها هزار نفر ماليات دهنده‌ي گروه‌هاي مشخص درآمدي احتساب نمود امّا نمي‌توان وي را به‌عنوان يك واقعيت پيچيده‌ي اجتماعي حذف كرد. اين مفهوم در مورد واحدهاي منطقه‌اي نيز صادق است. تجزيه[818]  به‌منظور بسط و گسترش برنامه‌ي زندگي كه متروپليس و دولت حاكم به آن توسل جستند نظير يك سيستم مالي كه ديگر يادآور مواد غذايي و ماشين‌آلات و خدمات كه هر يك به تنهايي با تحقق درآمدهايي كه خود به‌وسيله‌ي آن ذيل تقاضا تكثير مي‌شدند نيست، به ضعف و افول رهنمون شد. 
        روي هم رفته، مي‌توان مدعي آن بود كه تفاوتهاي جغرافياي، پيشيني يا ازلي هستند در حالي‌كه تمايزات اجتماعي، شامل تفاوتهاي كه از پيوندهاي شهري نشات مي‌گيرند پديده‌هايي در حال تكوين هستند، بدين ترتيب كه تفاوت‌هاي جغرافيايي پايه و اساس و تفاوت‌هاي اجتماعي يك اصل محسوب مي‌شوند.صرفاً با بررسي مباني جغرافيائي نمي‌توان از آنچه به‌لحاظ اجتماعي محتمل الوقوع است خبر داد ؛ زيرا پديده‌هاي اجتماعي پديده‌هاي در حال تكوين بوده و ضرورتاً شامل عناصري از ديگر مناطق جغرافيايي و فرهنگها و لايه‌هاي از تجارب تاريخي و تركيبي جديد به‌شمار مي‌روند، كه در مجتمع صِرف جغرافيائي تبلور نمي‌يابند. در عين حالي كه مهارت اسكيموها هيچ گونه كاربردي در جنگلهاي مناطق مداري ندارد شرايط جغرافيائي هرگز امكانات توسعه فرهنگي را در محدوده و چارچوب معيني محصور نمي‌سازد. 
        تمامي مجتمع‌هاي منطقه‌اي به‌واسطة سه ويژگي معين تشخص مي‌يابند: اولين اين ويژگيها، مشخصه‌ي جغرافيايي است: ويژگيهاي مشخص و مشترك خاك، آب و هوا، نباتات، كشاورزي و توانمنديهاي فني. 
        ايالت اوهايو را در نظر بگيريد. بخش وسيعي از ايالت يخ زده مي‌باشد؛ زمين حاصلخيز است؛ و شبكه‌اي از جوامع كوچك با جمعيتي نسبتاً برابر در سراسر منطقه پراكنده مي‌باشند كه اينجا و آنجا نقاط متمركزي نظير شهرهايي چون تولدو و كليولند در شمال و سينسيناتي در جنوب به چشم مي‌خورد. بخش شمالي اوهايو با دشتهاي حاصلخيزش، قلمستانهاي گل صد توماني، روستاهايي با درختكاري رديفي، نشان‌دهنده‌ي نوعي عوارض طبيعي كه تركيبي از نيوانگلند با هلند  را به ياد مي‌آورد اين ايالت بع‌لحاظ ظاهري شبيه چشم‌انداز زيباي كشور آلمان در ابعاد بزرگتر مي‌باشد كه بزرگراههاي آجري اين شباهت را برجسته‌تر مي‌نمايند. روستاها كه عمدتاً به‌وسيله‌ي ساكنان جديد نيوانگلند بنيانگذاري شده‌اند ارتباط نزديكي با نوع كشاورزي سكونتگاهها در نيوانگلند تا الگوي شهري هلند دارند كه در آنجا زمين ذي‌قيمت مي‌باشد. امّا مرزهاي رسمي سياسي، اين مجتمع منطقه‌اي را تعريف نمي‌كند: اين مجتمع منطقه‌اي پديده‌ي نوظهور تاريخي است كه اينك به درك و بيان سياسي و فرهنگي بيشتر فرا مي‌خواند. يكي از وظايف عمدة منطقه‌گرائي ملاحظه و بسط واقعيتهاي اجتماعي و جغرافيائي است كه انبوهي از تمايزات كم و بيش صوريِ تهي را شكل مي‌دهد. غالباً واقعيتهاي اجتماعي بر سنن، منافع سياسي با نهادهايي متكي است كه ديگر غلبه و سلطه ندارند.
        در وهله‌ي دوّم يك منطقه به‌واسطة وجود توازن يعني وضعيتي از تعادل پويا، ميان بخش‌هاي مختلف مشخص مي‌شود: هر گونه تغيير عمده در بخشي از محيط مي‌بايست با تحولات متناظر و جبراني در تمامي بخش‌هاي ديگر به مثابه يك قاعده تكميل شود. هنگامي‌كه انسان توازن طبيعي را به‌واسطة مصنوعات جديد بر هم مي‌زند، همچنانكه خرگوش امريكاي شمالي به استراليا انتقال يافت، هنگامي‌كه انسان علفزارها را در نواحي نيمه خشك به‌منظور نيل به سود ناپايدار از كشت گندم شخم مي‌زند، يا هنگامي‌كه جنگل‌ها را بطور كلي پاكسازي مي‌نمايد زنجيره‌ي كاملي از فرآيندها را سبب مي‌شود كه بافت پيچيده‌اي را كه سكونتگاهاي دائمي انسان برروي آن قرار دارد، تخريب مي‌كنند: فرسايش خاك، سيلاب، آفات و انواع شته گياهي مي‌تواند پيامد بر هم خوردن تعادل باشد.
        مخلوقي كه انسان در واقع نمي‌تواند آن‌را وارد محيط كند، خودش مي‌باشد. مسئله‌ي عمدة سكونتگاهاي انساني، تطابق سياره‌ي زمين با نيازهاي متزايد جديد بدون تخريب توازن طبيعت بوده است انطباق متناسب محيط، نظير تطابق نظام‌مند سيلالهاي رودخانه‌ي نيل با كشاورزي دائمي، بنياني براي آزادسازي انرژي و فرهنگ انساني پايدار بود، هر منطقه داراي تركيب و شكل خاص خود، يعني پيوندها و اشتراكات منابع متناسب و كمبودها و فقر خاص خود مي‌باشد. اين منابع بسته به فرهنگ جامع متفاوت مي‌شود. به‌موازات افزايش ميراث فرهنگي، بخش وسيعتري از محيط، كارآمد و معني‌دار مي‌شود: شرايط طبيعي يك منطقه كه تا كنون به‌واسطة نضج مهارت‌هاي فني و كشاورزي از حيز انتفاع ساقط مي‌شد به‌طور واقعي بزرگنمايي مي‌شود. براي شكارچي، جنگل فقط فضاي بازي است، ‌اما براي انسان مدرن جنگل همچنين منبع تير و الوار، حفاظت در برابر فرسايش خاك، ناحيه‌ي تفريحي و حوزه‌اي براي مشاهده‌ي علمي است. 
        از اين‌رو باور عمومي مبني بر اينكه تكنولوژي مدرن اهميت بوم طبيعي را كاهش داده است دقيقاً خلاف حقيقت است، اين حكم در مورد اين گزاره كه ”تفاوتهاي منطقه‌اي با ناپديد شدن انزوا و جدايي كمرنگ مي‌شوند“، نيز صادق است. در زبانه‌ي شني نظير كيپ‌كد[819] ، ابتدا فقط ماهيگيري و كشاورزي ابتدايي يعني پرورش غلات، جمع‌آوري صدفها و دانه‌هاي خوراكي از باتلاقها رواج داشت بعدها همين ناحيه مي‌تواند به جهت دسترسي به چوب و شن محتملاً به صنعت شيشه، نظير صنايع قديم ساندويچ[820] رونق بخشد، وشايد هم فراتر از اين قدم، اين ناحيه مي‌تواند از يك موسسه‌ي تحقيقاتي علمي در گوشه‌اي از شبه جريزه كيپ‌كد و مجموعه‌اي از هنرمندان در گوشه‌اي ديگر پشتيباني نمايد كه هر گروه منابع جديدي را به منصه‌ي ظهور مي‌رسانند. در همين حال، توالي جديدي از تازه واردين بر روي لايه‌ي سرخپوستي اوليه-انگليسي، پرتغالي، فرانسوي، كانادايي، سياهپوستان-قرار گرفته و تشخص اين مجتمع منطقه‌اي را تشديد مي‌نمايد. با از بين رفتن انزوا، تفاوتهاي منطقه‌اي بسيار مشخص مي‌شود، همچنان‌كه هر شغل جديد، هر گرايش اجتماعي جديد به جذبه‌هاي تا كنون كشف نشده‌اي منجر مي‌شود كه الگوي مشترك را تعديل مي‌كند. تفاوتهاي منطقه‌اي اوليه محتملاً با برخوردهاي بين فرهنگي تحليل مي‌رود؛ اما تفاوتهاي نوظهور بسيار عميق‌تر مي‌شود مگر آنكه منطقه به‌وسيله‌اي تلاش متروپليتن در از بين بردن ديگر شيوه‌هاي زندگي به استثناي آنچه تصوير متروپل را بازتاپ مي‌نمايد، ناتوان شود و اين واقعيت جامعه‌شناختي از وضعيت وموقعيتي عام و جهاني است. 
        نقطة اساسي توازن از ديدگاه انساني شمول توازن بر بهره‌برداري از انواع گروههاي بوم‌شناختي و انواع واكنش‌هاي انساني است: در حقيقت توازن و تنوع دو مفهومي هستند كه به تعريف منطقه‌اي از سكونتگاه فرهنگي كمك مي‌كنند. شباهت گرايشات و همگوني واكنش‌ها تنها يك جنبه از الگوي منطقه‌اي است، اين معيار كه به‌عنوان مبنائي براي سازمان اجتماعي مورد استفاده قرار مي‌گيرد مي‌تواند به خلق مناطق تك ساحتي و تخصصي در وضعيت عدم تعادل و فقر فرهنگي منجر شود. آنچه اهميت كمتري از مفهوم همساني ندارد واقعيت تنوع يعني در هم جوشي و آميزش گونه‌هاي، متفاوت، ”اثيري شدن“ و تبادل محيط‌هاي متفاوت مي‌باشد كه براي زندگي سالم منطقه‌اي امري اساسي به شمار مي‌رود. 
        بنابراين براي درك يك منطقه‌اي ضرورت دارد كه آن‌را بقدر كافي بزرگ در نظر بگيريم تا طيف كافي و وافي از گرايشات را شامل شود، همچنين به قدر كافي كوچك تصور نماييم تا اين گرايشات را در كانون توجه و موضوع علاقه جمعي و مستقيم قرار دهد. در مناطق قديمي اسكان، تعامل جغرافيا وتاريخ، نواحي انساني را بدان شكل كه وصف شد شكل داده است، كه علي‌رغم از دست دادن برخي از نشانه‌ها، پوسته‌ي اصلي را هر چند به شكل يك خاطره و نه واقعيت حفظ كرده‌اند؛ در بخشهاي جديدتر زمين، درك تمامي عناصري كه در تناسب با توصيف علمي قرار دارند به‌منظور نيل به زمين ساخت پيچيده يعني منطقه‌ي متوازن انساني كه در طبيعت غيرقابل كشف هستند، از اهميت شاياني برخوردار مي‌باشد. با كنار گذاشتن مفاهيم تنوع و توازن؛ مفهوم منطقه كه براي مثال در باره‌ي تمامي 108 بخش اداري مختلف ايالات متحده كه  به‌وسيله‌ي اين يا آن بخش دولتي در واشتگتن شكل گرفته‌اند، صادق مي‌باشد، به بيان فضايي صرف تقليل مي‌يابد. وظيفة ما جايگزيني توازن اوليه‌ي منطقه با ارگانيسم‌هاي طبيعي موجود با محيطي غني‌تر و بسيار ظريف با توازن چند ساختي، مركب از جوامع و گروههاي انساني در وضعيتي با فرهنگ متعالي است. آن قسم برنامه‌ريزي منطقه‌اي كه در پي نوعي الگوي ساده‌ي اراده گرايانه بوده و از تناسب بيشتري با مفاهيم موجود نزد مديران سياسي يا صنعتي برخوردار است اسماً منطقه‌اي است. متاسفانه تمايل به اطلاق واژه‌ي منطقه به تمامي واحدهاي بزرگ مقياس اداري-كه اينك متداول و باب روز است-چيزي است كه    ”گزارش راجع به عوامل منطقه‌اي در برنامه‌ريزي ملي“ نيز از آن رها نيست. 
        درنهايت به مشخصه‌ي سوم مناطق طبيعي مي‌رسيم. برخلاف نواحي و مناطق سياسي قديمي، مناطق طبيعي-به استثناي جزاير دور افتاده، واحدها يا نواحي مرتفع-فاقد هر گونه مرزهاي طبيعي معين بودند. اين مناطق را صرفاً به دليل سهولت عملي مي‌توان در انديشه تعريف و تحديد كرده زيرا ويژگيهاي صرفاً طبيعي نيز غالباً در يكديگر، با مناطق مياني كه بخشي از آنها به يك ناحيه و بخش ديگر به ناحيه جداگانه تعلق دارند، نفوذ مي‌كنند. منطقه به محض اينكه جوامع انساني مدّ نظر قرار گيرند آشكارا به نظامي از همبستگيهاي دروني تبديل مي‌شود كه دچار سرريز شده و در حاشيه‌ها نامشخص مي‌گردند. 
        اين نكته بدان معناست كه تمامي مرزها به وضوح و بدرجات متفاوت اختياري هستند، واقعيت بر نوعي گشادگي و ابهام معين و ناتواني از تعريف دلالت دارد بدين ترتيب در تعريف نواحي انساني مي‌بايست نه تنها پيرامون، بلكه مركز را مد نظر قرار داد. فاست[821] به‌طور منطقي مركز منطقه‌اي را به‌عنوان ابزار تعريف زير-مناطق مورد نظر خود در انگلستان مورد استفاده قرار داد؛ روي‌هم‌رفته در فرهنگ انساني از آنجائي كه مراكز شهري به تمركز جريان انرژي، انسان، و كالاهاي عبوري منطقه تمايل داشته و مي‌توانند آنها را متمركز، پراكنده، منحرف يا سمت و سوي مجدد بخشيده وخلاصه از خود تاثير شديد و كنترلي بر توسعة منطقه بعنوان واقعيت پويا بروز دهند. حوزه‌ي نفوذ شهري به واقعيت جغرافيائي با بيشترين اهميت تبديل مي‌شود. در حقيقت، ناحيه‌ي صرفاً فيزيوگرافيك نيز خود پاره‌اي از ويژگيهايش را از طريق كاركرد نيازها و امور انساني فراچنگ مي‌آورد: از جائي‌كه انسان طبيعت وحش را كشف كرد تا عصر هواپيما، ردّ پاهايش وي را همراهي كرده و در تعريف منطقه تاثير داشته است. طبيعت مصالح را فراهم مي‌سازد و انسان به‌لحاظ تجريدي و انضمامي ساختار را طراحي مي‌كند. منطقه، همشان شهر، يك اثر جمعي هنري است و اين معنا بيانگر چرائي استلزام عمل انساني، به‌علاوه دانش تخصصي جغرافيادانان و جامعه‌شناسان براي تعريف آن مي‌باشد. 


4: شهر به‌عنوان واقعيت جغرافيائي
شهر را به مثابه‌ي تجسم تشخص منطقه در نظر بگيريد، كه حتي در توسعه يافته‌ترين مراحل علاوه بر چيزهاي ديگر تبلور فرم زمين مي‌باشد. شهر از اجتماع چوب، سنگ، خاك رس، آسفالت و شيشه‌ شكل گرفته و به‌واسطة عوارض و طبيعت زمين مشروط مي‌شود؛ و الزامات مكاني آن بسته به نيازهاي دفاعي، صنعت، و حمل و نقل تعديل مي‌شود. ابعاد جمعيتي سكونتگاه شهري، قبل از راه‌اندازي مسيرهاي تجاري مستقيماً به ظرفيت كشاورزي زمين‌هاي پيرامون، مضافاً نزديكترين موقعيتهاي ماهيگيري بستگي داشت. امكان دسترسي به ديگر مناطق براي تامين مواد غذايي نيز به موقعيت شهر بستگي دارد. شديدترين شكل كنترل مكاني تامين آب مشروب است، به نحوي كه نمي‌توان به راحتي اردوگاهي را براي يك شب بدون دسترسي به آب بر پا نمود.
آدمي،‌ مسيرهاي رودخانه‌اي را كه نخستين مسيرهاي طبيعي حمل و نقل منطقه بودند، بعدها به نظام آبياري غلات و مجاري حمل و نقل براي تجارت مبدل نمود. رودخانه كه سهلترين مسير براي سفر به‌شمار مي‌رود همچنان به‌عنوان قديمي‌ترين ابزار خدماتي باقي مانده است؛ حتي راه‌ آهن نيز به كناره‌هاي خود متكي است. تعجبي ندارد كه نيل و فرات، هوانگ‌هو، دن و راين بسترهاي تمدن بوده‌اند. رودخانه عامل وحدت به‌شمار مي‌رود و در مسير خود كالاها را از هر دو طرف گرد هم آورده و به‌مثابه گل ولايي كه در دلتا انباشته مي‌سازد، محموله‌ي كالاها و فرهنگ را در شهرهاي منتهي‌اليهي ذخيره مي‌كند. حمل و نقل اقيانوسي در آبهاي محدود به خشكي، به‌مدت طولاني شكل ثانوي حمل و نقل بود؛ استقرار شهرها-به‌ندرت بدون كمك يك چشمه-دركنار راههاي زميني به تدريج اتفاق افتاد و بدين ترتيب شهرها به‌طور موفقيت‌آميز در بخش‌هاي بدون آب سرزمين‌هاي دور از دريا مستقر شدند.
        شمار قليلي از فرهنگها جزء در مواردي كه به‌وسيلة موانع غيرقابل رفع محصور، و يا به‌وسيلة اقليم سخت كرخت شده باشند توانسته‌اند به چيزي شبيه خود كفائي كامل دست يابند. حمل و نقل منطقه‌اي يكي از ستونهاي حيات شهري است، به‌نحوي كه تعاملات، مناسبات اجتماعي و محصولات را مضاعف ساخته و به‌واسطة تنوع منابعي كه فراهم مي‌سازند الگوي خاص زندگي شهري را ارتقا دهند. انسداد راههاي اصلي حمل و نقل، نظير توقف تجارت شرق از طريق تنگه‌ي بسفر پس از تسخير بيزانس توسط تركها، احتمالاً به تضعيف زندگي شهري نظير ونيز، در منتهي‌اليه اين راهها منجر شد. از طرف ديگر كثرت راههاي تجاري مي‌تواند به انباشت جمعيت در يك مركز منجر شود كه خارج از ظرفيت آن قرار دارد، بي‌نظمي عذاب‌آور هامبورگ و لندن مثال‌هايي از اين دست مي‌باشد.
        ]در اين رابطه[ اقليم نيز از اهميت قابل توجهي برخوردار است. كمربند اقليمي كه شهرها در قلمرو آن شكوفا شده‌اند بسيار گسترده‌ مي‌باشد، كه تقريباً با توزيع غلات سخت‌دانه كه براي ذخيره‌سازي دائمي مناسب بوده و ثبات و تداوم لازم براي رونق حيات شهري را فراهم مي‌آورد، انطباق دارد. مي‌توان از شهرهاي چاودار، از شهرهاي گندم، از شهرهاي ذرت و از شهرهاي توليد كننده‌ي برنج صحبت كرد. بنابراين، شهر ابزار غلبه‌ي نسبي بر شرايط اقليمي و كنترل مستقيم توپوگرافيك بوده و بدين ترتيب طيف گسترده‌اي از شهرها به‌لحاظ دما و ارتفاع از آنكور[822] و هلسينكي گرفته تا رتردام و مكزيكوسيتي يا لاسا[823] شكل گرفته‌اند. حيات شهري در منطقه‌ي مديترانه جائي‌كه آب وهواي معتدل نياز به پناهگاه را كاهش داده و فرصت حيات عمومي در فضاهاي باز را ترفيع مي‌دهد شكل خاصي به خود گرفته است. حيات شهري در شمال جائي‌كه لغات ”دودكش“ يا سقف به اندازة كافي نشان‌دهنده‌ي خانه‌ي مسكوني است، شكل ديگري دارد. اقليم به اندازة كه به تشخيص گونه‌شناسي شهري به لحاظ انطباق با شرايط آب و هوايي منجر شود تعيين كننده نيست. هر شهر داراي خصوصيات آب و هوائي است كه چشم‌انداز خاص آن را شكل مي‌دهد: مه دود لندن، باد سوزان ادينبورگ، گرماي شديد لوس‌آنجلس با رديف درختان نخل، تكه‌هاي چشمگير نور آفتاب درآسمان تيره و تار برلين كه در وسط كاج‌هاي نابارآور غروب مي‌كند. 
        يكي از اثرات مضاعف اقليم، تاثير آن بر عادات غذايي است. شهرها ابتداً در دره‌هاي گرم آسياي صغير و شمال افريقا، صرفاً نه به سبب افزايش منابع غذايي، بلكه به جهت آنكه جمعيت بيشتري توانستند بر مبناي رژيم غذايي متفرقه در مقايسه با شمال تغذيه نمايند،‌ توسعه يافتند. با حركت به سمت شمال، هم توليد غذا و هم خوردن آن به مشغله جذاب روزانه تبديل شد؛ اين در حالي بود كه يونان مستقر در منطقه‌ي معتدل عادت نوشيدن شراب قوي را توحش ارزيابي مي‌كرد، ساكنان شهرهاي شمالي با بادهاي نمور مي‌جنگيدند و به‌واسطة شلب‌شلب زير پايشان احساس ياس كرده و با مه‌گرفتگي هميشگي آسمان دچار افسردگي مي‌شدند و غالباً شراب مي‌نوشيدند: شمالي‌ها ناخرسند از شراب ملايم به شراب ادويه مي‌افزودند، آن‌را تقطير كرده و به آب آتشين تبديل مي‌كردند. 
        غذا و اشربه نه چندان كمتر از اقليم، به تشخص شهر كمك مي‌نمايند و شراب مصرفي، حركات و سكنات و آداب و رسوم ساكنان شهر را تحت تاثير قرار ميدهد. اقليم، نباتات، مشاغل و نيازهاي منطقه‌اي نشانه‌هاي خود را برسوپ ماهي[824] مارسي، كيك برشته‌ي آمستردام، پنير روئن، لوبياي پخته‌ي بستن و پودينگ داغ لندن و اسپاگتي ناپل حك كرده است. شتاب حيات فكري اروپائي‌ها در قهوه‌خانه‌هاي شهري قرن هفدهم، اختلال مشاعر پرولتاريا ناشي از براندي و جين ارزانقيمت در قرن نوزدهم، حوادث چشمگير در فرهنگ انساني شهرها به‌شمار مي‌رود.
        رژيم غذايي، آن‌هم نه تنها رژيم غذايي كم ماية زاهدانه و پرماية آزمندانه، بلكه رژيم غذايي بدون گوشت روستا در تعارض با گوشتخواري اپيكور مآبانه‌ي بورژوازي چاق و چله، كه گذرش هم به كشتارگاه نمي‌افتد-هر چند مي‌تواند در راه‌اندازي آن موثر باشد-در هئيت و ريخت متمايز شهرها نقش دارد. رژيم غذايي و اشربه‌ها همچنين داراي نقش اساسي در رفتارهاي جنسي بالاخص در شيوه و استمرار درگيريهاي جنسي است كه كمتر مورد توجه قرار گرفته است، مضافاً شواهدي در دست است كه نشان‌دهنده‌ي تاثير آن بر توليد مثل مي‌باشد .تمايل رژيم غذايي شهري به اختلاط كه اساساً بين منطقه‌اي است نه تنها به مواد سنتي يا دستور عمل تهيه‌ي غذا محدود نمي‌شود، بلكه مؤيد ديگر جنبه‌هاي فرهنگي حيات شهري است كه در راستاي وحدت شهروندان ذيل آئين مشترك قرار دارد: بي‌هيچ تلميحي مي‌توان ادعا كرد كه ميز غذاي شهري نوعي ميز غذاي فرقه‌اي مي‌باشد. 
شهر، به جهت وابستگي شديد، اگر چه نه خفت‌بار، به مصالح ساختماني محلي و خصوصيات طبيعي سايت، نماد نواحي پيراموني بوده و ويژگي خاصي را به جايگاه طبيعي مي‌بخشد. جدايي ميان محيط انسان ساخت و زمين در هيچ لحظه‌اي از هستي شهر كامل نيست. شن و ماسه‌ي قرمز استراسبورگ، خاك رس زرد لندن، آجر قرمز برمن، سنگ آهك خاكستري پاريس پس از قرن وسطا، ماسه سنگ قهوه‌اي فرانكفورت قديم، هر قطعه سنگ و آجر ضمن هضم و بسط مشاركت بنيادي ميان انسان و طبيعت كه در عين  حال در ساختار شهر دگرگون مي‌شود، آن‌را را نمادينه نيز مي‌سازد.
        بنيان‌هاي زمين‌شناختي بلافصل، همچنان به مثابه نشانه‌ي با اهميت تشخص شهري باقي مي‌ماند؛ اين نشانه‌ها به‌طرق غيرمستقيم و به اقسام مختلف در خاطره‌ و ذهن نفوذ مي‌كنند. هر كودك به هنگام بازي در حياط كه به كندن حفره مشغول مي‌شود هرچند كه در رتردام باشد از وجود شن آگاه مي‌شود، همين‌طور از وجود پلمه سنگ اگر چه در پيتزبورگ باشد ويا از درخشش موهوم سنگ ميكا در شيست منهتن. شرايط خارجي به موارات توسعة شهري به عوامل موثر دروني تبديل مي‌شوند، اين در حالي است كه محركهاي دروني خود را به اشكال و الگوهاي جديدي در مي‌آورند كه از ضروريات با نشاط گزينه‌هاي مشتاقانه قوه‌ي تخيل انساني نشات مي‌گيرند. درست به همان شكلي كه آب و هوا و غذا نوعي درخشش يا رنگ پريدگي را به پوست انسان مي‌بخشند، عوامل ”دروني“ يك منطقه-مذهب، تكنيكهاي علمي، دكترين آموزشي-سرانجام شكل و پراكنش ساختمانهايش را تغيير خواهد داد.
        اگر زمين مي‌تواند به‌واسطة مجاري فوق بر شهر تاثير بگذارد، فرايندهاي موثر غيرمستقيم بسيار زياد و قدرتمندتر نيز مي‌باشند. مهم‌تر اين كه تجارت يا صنعت كه هيچ چيز در حيات شهري همتراز آنها نيست، محيط را به منتها درجه شكوفا ساخته و درناحيه‌اي محدود بيشترين منابع، محصولات، نوآوري‌ها و شيوه‌هاي زندگي را متمركز مي‌سازد. اين پديده علي‌رغم پايداري و شيوع، گريز پا بوده و در عين حال يكي از اساسيترين ويژگيهاي هستي شهري است، جمعيت اندك روستا، با دامنه‌ي محدود حركت كه به پياده‌روي روزانه محدود است، در بالاترين درجه از آگاهي فقط مي‌تواند محيط محدودي را به تصوير بكشد: بدين ترتيب دانش‌ آنها از زندگي در اوج خود به چيزهايي محدود مي‌شود كه مرداب‌ها، جنگل‌ها و همسايگان نزديك به آنها مي‌نمايانند.
        از طرف ديگر شهر مي‌تواند قلمرو مشاهده‌ي بسيار كوچكتري از روستا و دشتهايش را تحت پوشش قرار دهد، امّا بنيان منطقه‌اي غيرقابل مشاهده‌اش، به‌واسطة مصالح خاصي كه بر آنها دسترسي دارد، شيوه‌هاي فني كه در كارگاههاي شهري به عادت مالوف تبديل مي‌ شود، ويژگيهاي فردي و منطقه‌اي كه از طريق مهاجرين وارد مي‌شود بسيار گسترده‌تر مي‌باشد. از آنجائي‌كه شهر به تنهايي عصاره و روح مناطق پيراموني را بيرون كشيده و بخش عمدة حيات ذيل اشكال فيزيكي مثله شده يا نمادين به شهر انتقال مي‌يابد شهر تجسم منطقه بوده و در حقيقت تماميت جهان خارجي را بسيار كاملتر از آنچه تمامي ديگر بخشهاي منفرد منظر قادر باشند، بازتاب مي‌نمايد.
        در شهر، محيط شكل اجتماعي به‌خود مي‌گيرد: در حقيقت به‌واسطة بسيج مشاغل، گروهها و شخصيتها در شهر يك بخش از محيط مي‌تواند بر روي ديگر بخش محيط براي توليد نتايجي كه از طريق و تعامل مستقيم غيرممكن مي‌نمايد، موثر واقع شود. به محض تحقق اين دگرساني در شهر، فرآورده‌هاي انتزاعي يا نمادي كه كم از فرآورده‌هاي انضمامي نيستند مي‌توانند به ديگر بخش‌هاي كره‌ي خاكي انتقال يابند. 
        بنابراين تجارت و صنعت داراي اهميت اجتماعي در شهر بوده كه نمي‌توان آن را در محيط‌هاي ابتدايي و يك بعدي تحصيل نمود، در مجموع الگوهاي غني و بااهميت شهري از فرايندهاي تبعي صنعت و تجارت بوده و اين امر امكانات بيشتري را براي ابداعات و جهش‌هاي باارزش اجتماعي كه داراي كاربرد بيشتري هستند فراهم مي‌آورد. در حالي‌كه پايبندي پيش از اندازه به فرايندهاي جنبي اقتصادي و ارزيابيهاي مادي مي‌تواند يك فرهنگ بي‌روح و تهي از معنا توليد كند، نمي‌توان به اثرات روحبخش فرايندهاي بسيار پيچيده‌ي توليد، خلق و مبادله شك نمود زيرا اين امر فرهنگ شهري را از فرهنگ روستايي متمايز مي‌كند.
        شهر در تمامي اقدامات ارتقائي اهداف اقتصادي دستگاه كامل فرهنگي‌اش، انگيزه‌هاي گسترده‌ي تجارت اقتصادي و منطقه‌اي را به فرايندهاي خاص فرهنگي خود اضافه مي‌كند و به‌واسطة شكوفائي و ارتقاء محيط، امكانات تعامل بين منطقه‌اي را به طور گسترده افزايش مي‌دهد. به همين دليل مادامي كه تمدن سالم و كامل پا بر جا باقي بماند هر چند اشكال پايه‌اي شهر مشمول دگرگوني ريشه‌اي است، اضمحلال كامل شهر غيرقابل تصور به نظر مي‌رسد. شهرزدايي و پراكندگي كامل، حومه را كمتر از مراكز شهري تخريب نمي‌كند.
        اثر پيچيده‌ي منطقه بر شهر، و شهر برگروهها و افراد آن، به شكل بسيار ظريف به‌وسيله‌ي مارسل پروست[825] در جلد دوّم خاطرات دوران گذشته[826] تشريح شده است. اجازه بدهيد متن را نقل نمائيم:
”آخرالامر و حتي بسيار عميق‌تر از ميراث خانوادگي، ته ماية غني بود كه به‌وسيله‌ي ناحيه‌ي‌ آبا و اجدادي، ناحيه‌اي كه آنان آهنگ صدا و در حقيقت لهجه‌شان را از آنجا گرفته بودند تحميل مي‌شد. من، ميان آن ناحيه و خلق و خوي دختر كوچولو كه آهنگ صدا آن‌را ديكته مي‌كرد، رابطه‌ي ظريفي يافتم، كه به هيچ وجه ناهماهنگ و ناهمخوان نبودند، به نحوي كه تفكيك ميان اين دو امكان‌ناپذير مي‌نمود. او، خودش و همزمان مولَدِش بود. مضافاً تاثير عناصر بومي كه او از آن بهره مي‌برد و سروده‌هايش كه طراوات و شادابي آن را صد چندان مي‌كرد و انتقال مي‌داد ويژ‌گي فردي اثر را زايل نمي‌كرد، هيچ فرق نمي‌كرد كه او معمار، كابينت‌ساز يا مصنف باشد زيرا اثر دقيقاً ته‌مايه‌هاي ظريف تشخص هنرمند را بازتاب مي‌نمود. از آنجائي‌كه هنرمند به كار بر روي سنگ آسياب سنليس[827] يا ماسه سنگهاي قرمز استراسبورگ وادار شده بود گره‌هاي ويژه‌ي درخت زبان گنجشگ را مورد توجه قرار داده، و در هنگام تصنيف موسيقي، منابع، محدوديت‌ها، حجم صدا و امكانات فلوت و صداي آلتو را در ذهن زنده ساخته بود. ]منظور پروست تكيه بر ويژگي‌هاي محيطي است.[
        خاطر نشان مي‌شود كه تاثير زيست محيط محلي و خاص، نيروهاي عام دست‌اندركار را خنثي نمي‌سازد، زيرا وجود انگاره‌ها و فرمهاي جهانشمول در شهر نه تنها نشان‌دهنده‌ي تلاشهاي مجدانه‌ي ذهن انساني در خلق نظم انتزاعي كارآمد و مطلوب براي همة زمانها و مكانها، بلكه همچنين آرزويي انساني در تسهيم تجربه مي‌باشد؛ زيرا درجه بالايي از خصائص منحصر به فرد به معناي تقليل امكان يافتن پاسخ مشابه در ديده و دل همسايه است. ويژگي‌هاي خاص و محلي مي‌بايد ويژگي‌هاي جهاني و فراگير را متوازن سازد  به نحوي كه خصيصه‌ي نخست بسيار روشن و دومي از قابليت كاربردي بسيار اندكي برخوردار باشد. اصول كلي كه نتوانند ريشه بگيرند از همان‌شان و مرتبه‌ي ريشه‌هايي برخوردارند كه از ساقه‌هايشان گُلي نمي‌رويد و دانه‌هايشان پخش نمي‌شود.
        هيچ منطقه‌اي نمي‌تواند از نيروهاي جهانشمول چشم‌پوشي نمايد و بالاتر از اين ، شهر ابزاري براي تسخير اين نيروها و انتقال كارآمد آنهاست. گسترش مذاهب جهاني نظير بوديسم، مسيحيت و كمونيسم، يا استيلاي نظام جهاني فناوري، شبيه آنچه هم اكنون بر علوم غربي ابتناء دارد، نه تنها بر قدرت اوليه‌ي انتقال دهندگان بلكه بر ظرافت گيرنده‌هاي منطقه‌اي استوار است كه هر دو ]انتقال دهنده‌ها و گيرنده‌هاي منطقه‌اي[ مي‌بايست مناسب باشند. آدمي فقط از طريق مقايسه كار بر اساس نفر/ ساعت در يك كارخانه‌ي كتان بريتانيائي با كارخانه‌ي روسي يا هندي، و يا توليد آجر پزي‌هاي انگليس با امريكائي قادر خواهد بود تاثير عادات محلي بر الگوهاي جهاني، همچنين نتايج متفاوت كمّي و كيفي را درك نمايد.
        تنها انسان‌هاي سطحي‌نگر از كشف تعديلهاي عميق فرهنگي از منطقه‌اي به منطقه‌ي ديگر،‌ و از شهري به شهر ديگر، همچون تفاوت‌هاي ظاهري گنجشك‌هاي تگزاس و نيوانگلندي عاجز مي‌باشند. ذيل كاتوليسيم ناپلي‌ها هنوز اشكال ونوسي[828] و ديانائي[829] و ذيل پروتستانيسم آلماني، پهلوانان و الهه‌هاي خشن افسانه‌هاي نبلگونيائي[830] هنوز خود را به رخ مي‌كشند، بدين ترتيب منطقه تارهايي است كه ساختار زندگي اجتماعي بر روي آن بافته مي‌شود حتي زمانيكه رگه‌هاي زمخت جغرافيائي جلب توجه نمي‌‌كنند كيفيت و تعداد و نزديكي آنها، بافت و ساخت محصول نهايي را تحت تاثير قرار خواهد داد. در حقيقت تنوع عوامل طبيعي، پيچيدگي وتشخص اجتماع اينها در شهر تضمين دائمي در برابر تمايل ديرينه‌ي انسان به سمت ساده‌سازي بيش از اندازه‌ مي‌باشد؛ با اتكاء به اين‌هاست كه آدمي از ماشيني كردن و تحريف واقعيت زندگي كه هانري‌برگسون[831] به‌درستي شرارت دائمي انديشه انساني ناميد، رهايي مي‌يابد. جوامع در تلاش براي رسيدن به يكپارچگي، قطعيت و ثبات، و براي تعميم الگوها، كه در حقيقت ذي‌قيمت‌ترين دستاوردهاي انساني را امكانپذير ساخته‌اند، به كسب موفقيت نايل آمده است. 


5: زمين به مثابه خانه
تمدنها بدون درك مفهوم كامل مناسبات خود با زمين ظهور و سقوط كرده‌اند، زيرا تخليه منابع خاك و مواد معدني در دوره‌هاي مختلف تاريخي بدون تلاش جدّي حاكمان جوامع مورد تهديد در جهت تمهيد اقدامات كارآمد پيشگيرانه صورت گرفته است. 
از نقطه نظر زمين-فرهنگ، تمدن مدرن احتمالاً در قبايل آلمان عصر پارينه‌فني، هنگامي‌كه عادات رايج از اتلاف و انحطاط تغيير جهت داد به اوج خود رسيد. گرچه هلند الگويي از بهره‌كشي متكبرانه را پيش روي تمام جهانيان قرار داد اما اين الگو تا حدود زيادي مورد غفلت قرار گرفت. نفوذ سريع انسان به كشورهاي جديد، جائي‌كه منابع نامحدود بنظر مي‌رسيدند، نوع بسيار ابتدايي از كشاورزي را تشويق كرد: زمين زير كشت محصولي واحد مثلاً پنبه قرار گرفت، و كشاورزان به محض مشاهده‌ي نشانه‌هاي تخليه‌ي مواد مغذي خاك به نواحي جديد كوچ كردند. كشاورزي وجنگلداري به سبك چادرنشيني به معني واقعي كلمه زمين را از زير پاي كشورهايي نظير ايالات متحده‌ي امريكا درو كردند. در اواسط قرن نوزدهم اين فرايند بقدري در منطقه‌ي آپالاچاين[832] پيش رفت كه ناظر پرشوري چون جي. پي. مارش[833] را به‌لحاظ جنبه‌هاي جهاني اين وضعيت برانگيخت. 
هنري توره[834] با ملاحظه‌ي عواقب اين روند از ديدگاه اسكان جمعيت، پيشنهاد كرد كه تمامي جوامع مستقر در امريكا مي‌بايست قسمتي از طبيعت بكر را بعنوان بخشي از قلمرو دائمي خود نظير شكارگاه سلطنتي انگلستان از تجاوز تمدن حفظ نمايند. مدت زمان كوتاهي پس از آن، جنبشي توسط حكومت فدارل براي حفاظت نواحي واجد چشم‌انداز زيباي طبيعي كه مي‌بايست عاري از سكونت دائمي انسان باقي بماند، آغاز شد. تاسيس پارك ملي يلواستون در سال 1872م. اولين مورد از همچو قرارگاههايي در ايالات متحده بود كه حادثه‌اي بزرگ در فرهنگ منطقه‌اي به‌شمار مي‌رفت. تاسيس اين پارك براي اولين بار به معناي به رسميت شناخته شدن طبيعت وحش به مثابه زمينه‌اي براي حيات مدني،‌ و ارزش محيط طبيعي براي اهدافي منهاي غارت وحشيانه بود. ضرورت‌ها و نيازهاي غيرتجملي، نظير هرس درخت در جنگلهاي انگلستان زير نظر سرجان ايولين[835] به‌منظور تامين الوارهاي مورد نياز نيروي دريائي بريتانيا، تا كنون بر حفاظت از نواحي طبيعي حاكم بوده است؛ جنگلهاي دولتي اروپا، يكي از قديمترين اشكال فعاليت و مالكيت اجتماعي مي‌باشد. گرچه جنبش جنگل كاري موجد مناطق حفاظت شدة مشابهي در امريكا شد، پاركهاي ملّي ايالات ‌متحده نخستين گام در شناسايي چشم‌انداز به‌عنوان منابع مشترك به شمار مي‌آيد.
مارش  و توره عمدتاً مسايل مبتلابه ناشي از اضمحلال طبيعت وحش و فقر و خطراتي كه ميتواند از تخريب پوشش جنگلي نشات بگيرد، علاقمند بودند . ناظران ديگري در قرن نوزدهم تهديدات مبتلابه ديگر قاره‌ها را مدّ نظر قرار دادند: استانلي‌جيونز[836] خاطر نشان مي‌نمايد بهره‌برداري رايج از منابع ذغال سنگ در عصر پارينه‌فني مي‌تواند عرضه‌ي ذغال را عرض يكي دو قرن آينده دچار مخاطره نمايد مگر اينكه منابع جديدي كشف يا روش‌هاي صرفه‌جويانه‌تري بكار گرفته شود. اين پيش‌بيني با وجود آنكه ذخاير جديدي كشف و روش‌هاي پيشرفته‌تر سوزاندن ذغال، مصرف واقعي در هر اسب بخار را  كاهش دادند صادق از كار در آمد: زيرا منابع معدني، بالاخص منابع انرژي نظير ذغال و نفت و لينيت (ذغال قهوه‌اي) غير قابل جايگزين هستند. اين امر همچنين در مورد فلزات قيمتي همين‌طور خاك‌هاي كمياب كه بخش عمدة فناوري مدرن به آنها بستگي دارد، يعني نيكل، واناديوم، تنگستن، تانتالوم و منگنز صادق است. 


________________
VII: مجتمع منطقه‌اي                                 عناصر توسعة منطقه‌اي]23[
پروژه‌ي دره‌ي تنسي به همراه سياست بنيادي‌اش  در حفاظت از منابع نيرو، زمين، خاك و جريانهاي رودخانه‌اي در راستاي منافع عامه، مؤيد و هيافت جديد در مسايل توسعة منطقه‌اي، يعني پيشرفت به شيوه‌هاي معين كه در نيويورك و ويسكانسين ابداع شد، مي‌باشد. اين دره، داراي مزايائي در تمهيد يك چهارچوب مشترك منطقه‌اي براي واحدي متنوع مي‌باشد كه براي حيات اجتماعي و مدني كارآمد امري اساسي بوده، كه در بسياري از طرحهاي توسعة منطقه‌اي كه بر مبناي منافع يا  منابع صرفاً همگون شكل مي‌گيرند مورد غفلت واقع مي‌شود. وحدت منطقه‌اي كه دستاوردي فرهنگي و ماحصل اقدامات اقتصادي و همكاري سياسي است پديده‌اي در حال ظهور به شمار مي‌آيد. نواحي مرتفع، از آلپ تا نروژ گرفته تا دامنه‌ي كاسكيد[837] تا آپالاچاين عرصه‌هايي براي برنامه‌ريزي نو فني با انرژي برق و صنعت غير متمركز هستند. در دره‌ي تنسي و نواحي مشابه، نظير دره‌ي كانكيتكات‌عليا، مي‌توان جايگاهي را نه تنها براي شبكه‌ي صنعتي بسيار كارا، بلكه براي نظم جديد اجتماعي و نوع جديدي از محيط شهري پايه‌گذاري كرد به شرط آنكه جسارت سياسي و قوه‌ي تخيل اجتماعي در كنار يكديگر قرار گيرند.
] رديف بالا تصوير سمت چپ[ نمادهاي برق ولتاژ قوي در سرزميني ناهموار كه بيانگر عدم وابستگي نيروي برق به مكان در تعارض با منابع قديم انرژي يعني ذغال و آب مي‌باشد. (عكس از اوينگ گالوي)
]رديف بالا تصوير سمت راست[ سد و سرريزها در نوريسِ ‌تنسي: نيروگاه برق در پائين قرار دارد: نظم و زيبائي ژنوتكنيك مدرن. ذغال سفيد: شهرهاي بدون دود. (عكس: اداره‌ي دره‌ي تنسي)
]عكس وسط[ نواحي مرتفع در تنسي: عرصه‌ي نوعي سكونتگاه بسيار متمركز بالقوه كه بدون نابود كردن بنيانهاي طبيعي آن‌را براي حيات اجتماعي پايدار و خوب حفظ خواهد كرد. آفتاب، باد، ابر، زمين، علف، مزرعه، باغ، اينها همگي ثوابت زندگي انساني هستند كه در تخيل بيروح مي‌توان جايگزينهاي ماشيني براي آنها خلق نمايد، با اين حال بهره‌برداري ظريف از اين مواهب طبيعي، خود محصول سازمان پيشرفته‌ي فني و علمي است كه هواپيماها و چراغهاي برق نقطه آغاز آن به شمار مي‌آيند؛ هر چند خازن خورشيدي و موتور خورشيدي هنوز در مرحله‌ي نطفه‌اي قرار دارند، ما بايد منتظر خازن كارآمد، سبك و قدرتمند برقي براي جايگزيني موتور بنزيني،‌ و روش موضعي براي تبديل فضلاب به كود باشيم، مضافاً گلخانه‌هاي خانگي كه قادر به تامين سبزيجات و ميوه‌ي تازه در تمام سال باشند به‌زودي به‌واسطة سوخت و انرژي ارزان در دسترس قرار خواهند گرفت: اين دستاوردها وعده‌ي تحليل آمد و شد موتوري به استثناي سفرها و گردهمائي‌ها را در خود نهفته دارند. (عكس: اداره‌ي دره‌ي تنسي)
]عكس پائين[ بام سد نوريس، روبروي پارك طبيعت كه براي گذران اوقات فراغت حفظ شده است (عكس: اداره‌ي دورة تنسي).
________________
VII: مجتمع منطقه‌اي                                         دره‌ي تنسي]24[
]تصوير بالا[ بخش زيباي داخلي فروشگاه تعاوني در شهر جديد نوريس، تنسي. يكپارچگي بازار مدرن خرده‌فروشي، كه تا حدودي در مناسبات مالي متروپليتن در فروشگاههاي زنجيره‌اي تبلور مي‌يابد، در فروشگاهاي تعاوني به اوج خود رسيد: حذف دوباره‌كاريهاي مسرفانه، فروش مخرب رقابتي، هياهو، و سود براي سرمايه‌گذاران غايب: اين تعاوني‌ها مشخصه‌ي اسكان  جديد در سراسر اروپا مي‌باشند كه همگي بيانگر نظمي واحد هستند. بلافاصله پس از آن كه كالاها بر حسب نياز زيستي، آزمون كارآيي و قيمت عادله استاندارد و تثبيت شدند، كاهش عمومي خرده‌فروشي رقابتي به منصه‌ي ظهور خواهد رسيد. محصولات حجيم‌تر و اقسام گرانتر براي بازبيني دقيق و خريد به‌واسطة نمونه يا با كاتالوگ در مراكز منطقه‌اي ويژه فراهم خواهد آمد و بسياري از محصولات بر پايه‌ي شناخت تجربي همچنانكه اينك در تعاوني‌هاي مصرف  متداول مي‌باشد، خريداري خواهند شد. فروشگاههاي بزرگ و واحدهاي خريد سفارشي نيز خدماتشان را در مقياس منطقه‌اي، بواسطة انبارها و فروشگاهها در نواحي دورافتاده سازماندهي خواهند نمود. (عكس: اداره‌ي دره‌ي تنسي)
]رديف دوّم تصوير سمت چپ[ سرريزهاي سد نوريس: در اينجا بتون مسلح مانه[838] براي مهار جريان قوي آب مورد استفاده قرار گرفته است: فرم عالي، كه بالاترين درجه از قوه‌ي تخيل فني را بيان مي‌كند،‌ فرمي كه در زيبائي خشك و ساده‌ي خود مقايسه‌ي مصر و امريكا توسط ورينگر[839] را به ياد مياورد. (عكس: اداره‌ي دره‌ي تنسي)
]رديف دوّم تصوير سمت راست[ جاده‌ي روي سد نوريس: استفاده از اشكال اوليه هندسي، ستون فلزي باريك و لامپ‌هاي حبابي، روح ساكن ساختمان را بازتاب ميكند: هيچگونه يادمانگرائي كاذب، هيچ‌گونه اشاره و تلميح كاذب به ديگر نظامهاي زيباشناختي يا ديگر فرهنگها به چشم نمي‌خورد. (عكس: اداره‌ي دره‌ي تنسي)
]تصوير رديف سوم[ واحدهاي منفرد مسكوني در نوريس. نااميد كردن: نظم و تخيل ناچيز نهفته در پروژه‌ي دره‌ي تنسي يا در سدها، درياچه‌ي پشت سدّ، كارگاه ساختماني، و نيروگاهها، كه در نقشه‌ي شهر يا عناصر معماري-به استثناي داخل فروشگاه تعاوني-نيز متبلور شده است. اين واحدهاي مسكوني به شكلي ضعيف سنت را جلوه‌گر ساخته و در حقيقت سنت زندگي را لو ميدهند. (عكس: اداره‌ي دره‌ي تنسي)
]تصوير پائين[ رديف خانه‌هاي كوچك در نيوبوهل[840] كه به‌شكل تعاوني در نزديكي زوريخ ساخته شدند. نمونه‌اي از طراحي مدرن در هماهنگي با نظمي كه در نيروگاه برقابي نوريس متبلور شد و به‌طور كامل با سنت‌هاي زندگي و نه جعليات مورد علاقه‌ي بورس‌بازان املاك در حومه و مقلدين آنها در هماهنگي مي‌باشد. پنجره‌هاي عريض اين واحدها، بهره‌گيري از گياهان هميشه سبز را به‌عنوان تزئينات داخلي تشويق مي‌كند. احداث حمام آفتاب براي كودكان نيز پشت اين گياهان امكان‌پذير مي‌باشد. ساخت بي‌برنامه‌ي اتاقهاي آفتابگير در نواحي روستايي امريكا، در تعارض با سنت ارتجاعي معماري، نشانه‌ي آن است كه فقط تعداد انگشت شماري از معماران امريكائي تا كنون توانسته‌اند آن‌طور كه بايد و شايد دست به تفسير نيازهاي اساسي روستائيان امريكا بزنند.
        هيچيك از هشدارهاي اوليه در باره ضرورت صرفه‌جويي در استفاده از منابع طبيعي خالي از فايده نبوده است، باز يافت ضايعات فلزي امروزه به مشغله‌ي مهمي تبديل شده و عرضه‌ي فلزات به سرماية در گردش كه فقط بخش كوچكي از آن به واسطة پوسيدگي از نسلي به نسل ديگر از دور خارج مي‌شود، مبدل گشته است. اين روند به‌مثابه‌ي فرهنگ عمومي زيست محيطي اثرات مهمي را با خود به همراه آورده است، زيرا نقش معادن را تحليل برده و اهميت مشاغل مربوط به استخراج را در اقتصاد عمومي كاهش داده است. با تثبيت جمعيت يك كشور، وجوه سرمايه‌اي مواد معدني-مگر آنكه به نواحي خارج انتقال يافته يا به‌واسطة‌ افزايش ناگهاني در تقاضا دچار دگرگوني شود-به نقطه‌اي خواهد رسيد كه ديگر افزايش استخراج‌ معادن، مگر به اندازه‌اي ناچيز ضرورت نخواهد داشت. امروزه اين روند به‌واسطة فلزكاري بسيار ظريف و تكنيك‌هاي ماشيني نظام نو فني، با محاسبات بسيار دقيق، اجتناب از احجام بزرگ، و استفاده از ديگر منابع منهاي ذغال‌سنگ تشديد مي‌شود.
        و امّا دستاوردها: ذيل صنعت پارينه‌فني، بهره‌برداري از معادن جديد و اسكان در نواحي معني مشخصه‌ي پيشرفت بود. ذيل مجتمع نو فني، عكس اين امر يعني تعطيلي معادن و تحليل رفتن فرايند معدن‌كاوي نشانه‌ي پيشرفت به شمار مي‌آيد.
        آنچه براي صنايع ذغال سنگ و راه‌ آهن در رقابت با نفت اتفاق افتاد بزودي با منابع مصنوعي انرژي نظير موتور خورشيدي، تكميل منابع آبي موجود، براي نفت نيز تكرار خواهد شد. اين پيشرفت فزاينده، عمدتاً نيازمند بهينه‌سازي روش‌هاي بهره‌برداري اقتصادي از ذخيره‌ي نيروي الكتريك است كه تماماً بيانگر جابجايي يا جايگزيني انقلابي است. اين تحولات بخشي حاصل‌ گذار از انرژي غيرآلي به آلي، از بهر‌ه‌برداري مخرب از زمين و انرژي به بهره‌برداري حفاظتي است كه مشخصه‌ي انتقال از دورة پارينه‌فني به نو فني، و تا حدود زيادي انتقال از ايدئولوژي ماشيني صرف به ايدئولوژي بيوتكنيك مي‌باشد، فنوني كه بر فرهنگ زندگي متكي خواهد بود. غلات انرژي‌زاي ويژه كه به‌واسطة كشاورزي جديد علمي پرورش مي‌يابند، اين دگرگوني را تشديد خواهند كرد. از طرف ديگر نبايست اثرات روانشناختي اين تحول را ناچيز شمرد زيرا راه‌ اندازي معادن جديد، همراه با سودجوئي سبعانه، خطرات، غفلت از زندگي انساني، بي‌تفاوتي نسبت به زيبائي و نظم، عواقبي را به بار خواهند آورد كه به نواحي معدني محدود نخواهند شد. 
        جنبش حفاظت محيط همچنانكه در امريكا بدين نام خوانده مي‌شود، در ترفيع استفاده اقتصادي‌تر از مواد خام بسيار مفيد بوده است. امّا در مجموع در ترغيب استفاده‌ي مناسب از منطقه بعنوان زيستگاه انساني چندان كار آمد نبوده است. با اين كه صرفه‌جوئي در استفاده از مواد خام به جاي تبديل آن به تل زباله، آلودگي رودخانه‌ها و هوا، در انطباق با  منافع صنايع قرار دارد، مالكيت خصوصي زمين، منطقه‌بندي نواحي براي بهره‌برداري منطبق با نيازها و منافع دائمي جوامع را دشوار ساخته است. اگر حفظ يك منبع منفرد مهم است حفاظت از يك منطقه به‌عنوان كّل اجتماعي و اقتصادي مهمتر مي‌باشد. اگر مالكيت خصوصي زمين در تضاد با بهترين شيوه‌ي بهره‌برداري زمين بعنوان منبع انساني قرار دارد، اين نه زيست محيط بلكه اصل مالكيت خصوصي نامحدود است كه مي‌بايست قرباني شود.
        زمين اينك همچو كساني كه بر روي آن زندگي مي‌كنند "فروخته" مي‌ شود. فقط در تمدن سرمايه‌داري است كه مردم باور مي‌كنند زمين را مي‌توان مورد خريد و فروش، تفكيك و انحصار و شبيه ديگر كالاها بورس‌بازي قرار داد. مالكيت فئودالي زمين چنين سبك‌‌ سري را برنمي‌تافت: مالك فئودال كارگزار زمين بود، اجاره و  حق‌الزحمه‌ي وي به‌وسيله‌ي سنت تعيين مي‌شد: نزديكترين سرف نسبت به بخش‌هايي از زمين داراي حقوقي بود و گرچه نمي‌توانست زمين را ترك كند، زمين نيز وي را رها نمي‌ساخت. آنچه در طرح سليم بهره‌برداري از زمين مهم است،‌ مالكيت فردي نيست. بلكه تامين حقوق اجاره‌داري مي‌باشد كه تداوم مصرف را امكانپذير ساخته، بهينه‌سازي مستمر را تشويق و طيف گسترده‌اي از تلاشها را مجاز مي‌شمارد. كنترل زمين در راستاي منافع منطقه و شهر به‌عنوان يك كلّ، مسئله‌ي  حياتي براي سياستمداري مدرن است؛ مسئله‌اي كه حتي ملّي كردن زمين در اين راستا فقط گامي تبعي و فرعي به شمار مي‌رود.
        تاريخ تقسيم زمين‌هاي عمومي كه ابتدا به‌وسيله‌ي حكومت فدرال ايالات متحده به ‌تصويب رسيد، نشان دهنده‌ي تضاد داخلي مالكيت فردي عرفي و اجاره‌داري دائمي است. مالكيت جائي‌كه براي بهره‌برداري از زمين به سرمايه نياز داشته باشد و يا در خشكسالي‌ها كه كشاورز يا مالك زير نفوذ وام‌دهنده قرار مي‌گيرد، به نا امني شديد منجر مي‌شود. به نحوه‌ي كه غيبت موقت رهن نيز اين خطر را كاهش نمي‌دهد، افزايش مزرعه‌داري مبتني بر اجاره در ايالات متحده يعني مامن تمام عيار كشاورز مستقل آزاد، نشانه‌ي كاملي از ناامني اقتصادي و اجتماعي است كه به اشكال مسرفانه از مصرف منجر مي‌شود.
        امروزه، علي‌رغم رونق قانوني حفاظت از ”حقوق مالكيت“. جامعه به شيوه‌هاي خاصي وارث باقيماند‌ه‌ي املاك به شمار مي‌رود بدين ترتيب كه املاك بدون هياهوي زياد در قبال عدم پرداخت ماليات در يك دورة معين تملك مي‌شود و در اينجا به روشي منفعلانه منافع اجتماعي در زمين به رسميت شناخته مي‌شود. با اين  حال جامعه مي‌بايست براي حفظ اجاره‌داري دائمي در شرايط معاصر و تامين مستاجر يا كارگر مستقل، براي پذيرش مسئوليتهاي جدّي مالكيت آماده شود به نحوي كه زمين مي‌بايست به شكل فزايند‌ه‌اي توسط جامعه مورد تملك قرار گرفته، و تحت قيوميت متناسب قدرتهاي منطقه‌اي و شهري قرار گيرد. 
        جامعه به واسطة مالكيت زمين، به‌طور اقتصادي نقش بي‌خاصيت مالكيت خصوصي (يعني، اشراف يا دزدان دريايي) را جبران خواهد كرد و بدين ترتيب قادر خواهد شد رانت تمامي ارزشهايي كه مستقيماً از سازمان اجتماعي استخراج مي‌شد را گردآوري نمايد. از آنجائي‌كه جوامع منطقه‌اي، ارگانهاي باثباتي در مقايسه با خانوارها و سازمانهاي تجاري هستند، مي‌توانند اصلاح زمين‌هايي را كه افراد انتظار سودي از آن را ندارند را بر عهده بگيرند، بدين ترتيب اين نظام هنگامي‌كه مصارف صنعتي و جمعيتي باثبات باشند ثبات را براي بهره‌‌دار به همراه مي‌آورد و در هنگامه‌ي تغيير و تحول جمعيتي و ظهور مصارف جديد، جدايي مالكيت عمومي از تصرف زمين منعطف‌ترين نوع تعديل را مجاز شمارده و در عين حال از مصيبت مالك و مديريت غايب اجتناب مي‌شود. مادامي‌كه مالكيت فردي مقدس باشد مهمترين الزامات اجتماعي كنار گذاشته شده و حياتي‌ترين طرحها تحريف مي‌شوند و حتي ذيل قانون مشهور املاك، بدون پرداخت قيمت مورد تقاضاي مالك، هيچ كاري نمي‌توان از پيش برد. بر مبناي مالكيت اشتراكي مي‌توان زمين را به‌لحاظ كاركردي با توجه به نيازهاي اجتماعي تقسيم نمود كه در نتيجه برنامه‌ريزي قادر خواهد شد نه تنها با هوس‌هاي مالكين خصوصي، بلكه با ضروريات ثابت اجتماع سر و كار داشته باشد. 
        برنامه‌ريزي منطقه‌اي اساساً تلاشي براي كاربست دانش علمي و معيارهاي ثابت قضاوت و ارزيابي مبتني بر موازين عقلي در جهت بهره‌برداري از زمين مي‌باشد كه به شكلي عامدانه در فتح سرزمينهاي خشك كه به خاكروبه‌دان امريكا تبديل شده‌اند ناديده گرفته شد، و مردم هزينة گزافي را براي ارضاي تقاضاهاي سودجويان و مزرعه‌داران پرداختند. هيچ جامعه‌اي از عهده‌ي چنين جهالت‌هايي بر نمي‌آيد زيرا كاركرد علوم كاهش اشتباهات پر هزينه و سرانجام حذف آنها است. بدون كنترل قاطع كه با مالكيت جمعي در دستان مديران مسئول عجين است و كار براي رفاه عامه، برنامه‌ريزي منطقه‌اي وظيفه‌اي محال به‌نظر مي‌رسد كه با چنين ملاحظاتي، خود را به تذكرات و گوشزدها، محدوديت‌هاي جزئي و ناقص و اشكال متنوع اعمال بازدارنده محدود نموده و در بهترين وجه، اينگونه برنامه‌ريزي به آنچه بايد انجام شود پرداخته و داراي قدرت اندكي در اشراف بر اقدامات ايجابي است.
        مالكيت اشتراكي زمين، تقسيم و نظارت بر زمين را در دستان قدرتهاي منطقه‌اي و محلي مناسب كه مناطق كشاورزي، مناطق معدني و سكونتگاههاي شهري را به تفصيل برنامه‌ريزي مي‌كند قرار داده و همانها موقعيت پاركهاي عمومي را تعيين مي‌نمايند. بر اين اساس تعديل پايدار اجتماعي در خصوص تمامي بخشهاي منطقه و تمامي انواع منابع و فعاليت‌ها صورتبندي مي‌شود. مالكيت مشترك هدفي في‌نفسه نيست، بلكه صرفاً ابزاري در راستاي خلق نظامي از حفاظت و نگهداري  زمين آنچنان‌كه بايسته‌ي تمدني پيشرفته است،‌ مي‌باشد. در حقيقت جائي‌كه نظام مطلقه‌ي كنترل و مالكيت خصوصي حاكم است مي‌توان بعضي كارها را به‌واسطة آموزش و مقرارت عمومي انجام داد؛ امّا از طريق مراجع فعّال كه نه تنها بر پيشنهادات صرف كه بر اقداماتي قاطع و توانائي آينده‌نگري‌هاي بلند مدّت نيم قرني و بيشتر، و استقراض وجوه مالي بر پايه‌ي همين برنامه‌هاي بلندمدت اتكا دارند، مي‌توان و مي‌بايست كارهاي زيادي انجام داد. گام موثر به سمت نظام مالكيت اشتراكي مستلزم طرح كاربردي منطقه‌بندي زمين نظير ”مصونيت“ نواحي روستايي انگلستان از تغييرات كاربري بدون مجوز دولتي و يا نظير آنچه ذيل قدرت اداري بسيار زياد دكتراشميت[841] با يك ارگان خاص برنامه‌ريزي در ناحيه رور آلمان قبل از 1993 اتفاق افتاد،‌ مي‌باشد. يك گام نه چندان كامل در اين راستا يعني ممنوعيت استفاده‌هاي نامناسب از زمين‌هاي ساحلي در ويسكانزين صورت گرفته است. همة اين موارد گامهاي ابتدائي بوده و هيچ جامعه‌ي مبتني بر عقلانيت نمي‌تواند از اجتماعي شدن هر چه بيشتر زمين و همزمان كنار گذاشتن سياستهاي تشديد مالكيت فردي براي دستاوردهاي ناچيز اجتناب نمايد. 
        نبايد از مسئله‌ي اساسي طفره رفت زيرا تمدن معاصر مادامي‌كه زمين در اختيار جامعه قرار نگيرد، كه پيشتر از آن سلب شده است قادر نخواهد بود از انرژيها و عقل جمعي در راستاي منافع اعضاي خود استفاده نمايد. بازگشت مالكيت زمين به جامعه بالاخص در ايالات متحده، نظر به نبود امتيازات بسيار كهن اسكان و مالكيت، همچنين عناوين عتيق پيش از تاريخ مكتوب، مضافاً از آنجائي كه بخش وسيعي از قاره‌ي آمريكا تا قرن نوزده زمين عمومي بود سهل و آسان مي‌نمايد. در ايالات متحده كه شعاير سرمايه‌داري و اشتياق كوته‌بينانه در مالكيت زمين از پس آينده‌نگري و عقلانيت برنيامد هنوز تمامي زمينهاي عمومي در دست حكومت فدرال، به‌عنوان مايملك هميشگي كشور باقي مانده است.
آنچه كه اينك مدّ نظر مي باشد القاي سياست نامطلوب زمين است كه تصرف دائمي زمين و امنيت اجاره‌داري را با مفهوم بي‌ربط مالكيت فردي خلط كرده است. در مقابل سياست كارآمد بازگشت مالكيت زمين به جامعه و تضمين اجاره‌داري براي كساني است كه دورة مشخصي را بر روي زمين به شكل اقتصادي كار كرده و ماليات اجتماعي‌شان را مي‌پردازند. اين سياست را مي‌توان به‌صورت تدريجي در پيش گرفت بدين ترتيب كه شهرها زمين مورد نياز براي توسعة خود را خريداري و به‌صورت دائمي حفظ نمايند و اين چيزي جزء مساعدت اجتناب‌ناپذير به برنامه‌ريزي چهار بُعدي نيست. اين روند را مي‌توان با خريد زمين‌هاي كشاورزي حاشيه‌اي توسط دولت، نظير دولت محلي نيويورك، به‌منظور تبديل آنها به جنگل ، همچنين با احداث نواحي بزرگ تفريحي، نظير پارك ايالتي آديرونداك در نيويورك بسط داد. امّا براي آغاز برنامه‌ريزي منطقه‌اي در مقياسي كلان، اين سياست مي‌بايست در خصوص تمامي زمين‌ها اعمال شود؛ مي‌توان اميدوار بود تا هنگامي‌كه اين سياست بر برنامه‌ريزي اعمال شود فقط بخشي از دستاوردهاي بالقوه در دسترس قرار خواهد گرفت.
        معضلات مبتلابه روش تدريجي خريد زمين مي‌بايست به شكلي اجتناب‌ناپذير و سهل مرتفع شود. با گذار از زمين‌هاي باير و همجوار زمين‌هاي كشاورزي به نواحي كه ارزش زمين در نتيجه‌ اسكان متراكم و بهينه‌سازي‌هاي گسترده شديداً افزايش يافته امكان خريد در مقياس كافي و مناسب تحليل مي‌رود. هيچ جامعه‌اي به آن اندازه ثروتمند نيست كه زمين‌هاي خود را در كل به قيمت درخواستي مالكان باز خريد نمايد، بدين ترتيب به استثناي روسيه ]شوروي سابق[ ، جائي‌كه تحولات انقلابي در مالكيت به وقوع پيوست، مهمترين گامها در تبديل زمين به خانة دائمي و رضايت‌بخش انسان به‌وسيله‌ي طبقه‌ي ممتاز كوچك كه به‌نوبه‌ي خود مستحضر به پشتيباني گروه بسياربزرگي كه به اشتباه مالكيت انحصاري زمين را سمبلي از قدرت و استقلال مي‌دانند، عقيم ماند. امّا از آنجائي كه برنامه‌ريزي منطقه‌اي نمي‌تواند صرفاً به مناطق عقب مانده محدود شود؛ مي‌بايست با اين مسئله مقابله كرد و سياست اجتماعي جديدي از مالكيت اجاره‌داري را ذيل اشكالي از تلفيق امنيت فردي با منافع جمعي تدوين نمود كه بر مقرارت عمومي گسترده و بنيادي جهت تبديل مالك به قيم و پيشكار صرف مبتني است. مالكيتي چنين محدود-گرچه در مرحله‌ي گذار-به‌هرحال به تحريك مخالفت مالكان كه ملايم ‌تر از مخالفت آنها با تملك و خلع‌ يد آشكار و غرامت محدود نيست، منجر خواهد شد. از نظر من خلع‌ يد به شكل نوعي پرداخت مقرري ارجحيت دارد-گرچه اين امردر ايالات متحده مستلزم تفسير اجتماعي از واژه‌ي روند ”حقوقي“ مي‌باشد.


6 : چشم‌انداز : منبع كشت و كار
        جنبش حفاظت از محيط زيست كه از مضحكه‌ي ضايعات و آلودگي نشات گرفت نوعي تاثير منفي نيز به‌ همراه داشته است: اين جنبش در صدد دور نگهداشتن نواحي طبيعي از تجاوز بوده و تلاش نموده است ضايعات را كاهش داده و از تخريب جلوگيري نمايد. اين در حالي است كه وظيفه  حال حاضر برنامه‌ريزي منطقه‌اي بسيار سازنده‌تر مي‌باشد زيرا در صدد ارتقاء زمين به بالاترين درجه از كمال و استفاده‌ي مناسب-نه فقط حفظ ويژگي‌هاي ابتدايي، بلكه بسط دامنه باغستانها و كشت وكار در حومه مي‌باشد-ا‌ز آن است. آلمستد كار خود را به‌عنوان طراح پارك، با راهنمايي همسايگان مزرعه‌دارش در طراحي خانه و زمين آغاز كرد؛ اينك زمان آن فرا رسيده كه طراحي پارك مجدداً به حومه، جائي كه در قرن هيجدهم از آنجا نشأت گرفت رجعت نمايد. منظرسازي و درختكاري بزرگراهها، نظير نظام چشمگير ناحيه وست ‌چستر  در نيويورك، نخستين گام به‌سمت اشكال بسيار عام باغداري، كشت كاري جمعي است. گسترش سريع جاده‌هاي شرياني و فضاهاي تفريحي در پيرامون ما در شهرهاي بزرگ امريكا، پيش درآمد تحولات عميق مي‌باشد. 
        شهرسازان در گذشته به انگشت گذاشتن بر برجسته‌ترين قوالب منظر تمايل داشتند، كه ميراث ناگزير جنبش رمانتيك، كه خود را به صُوَر ”تماشايي و بديع“ نزديك و از صور با قاعده و طراحي شده اجتناب مي‌كرد، به شمار مي‌آمد. هيچ جنبش رقيب براي كاربست انواع ديگر چشم‌انداز وجود نداشت تا آنها را در بالاترين درجه از حظ زيباشناختي مطرح سازد. بدين ترتيب در غالب بخش‌هاي امريكا شبكه‌ي اوليه كانالها از اين قاعده ]منظرسازي[ طفره رفتند و به فاضلابهاي رو باز مبدل شدند و يا به وضع فلاكتباري دچار آمدند و در نهايت همچنان‌كه در نيوجرسي، با احداث آزادراهها از انظار پنهان ماندند. اين نقيصه فقط مختص امريكا نبود، بلكه موارد مشابهي نيز در هلند به‌واسطة آموزش احمقانه‌ي مهندسان قديمي راه و ساختمان وجود داشت. آيا در آنجا نيز پيشنهاداتي براي پر كردن آبراهه‌هاي آمستردام به‌منظور ساختن بزرگراهها وجود نداشت؟ با قرباني ساختن سرعت و آلودگي صوتي، يكي از زيباترين محيطهاي شهري به‌وسيلة انسان خلق شد. 
در صورتي‌كه فرهنگ زيست محيطي عميقاً به آگاهي ما وارد شده بود، ادراك زيباشناختي ما در اشكال زمين شناختي خيركننده‌اي چون گراند كانيون آريزونا متوقف نمي‌شد، ما مي‌بايد توجه يكساني به گوشه و كنار زمين داشته و ازكنار نواحي كمتر احساس برانگيز بي‌تفاوت نمي‌گذشتيم. گرچه آبراهه‌هاي قديمي در غالب بخش‌هاي امريكا ديگر مورد استفاده قرار ندارند با اين‌حال داراي امكانات عظيمي براي گذران اوقات فراغت مي‌باشند: در حقيقت اين آبراهه‌ها مي‌بايست به ستون فقرات نظام پاركهاي منطقه‌اي، شنا، قايق‌سواري، اسكي روي يخ، مسابقات قايق‌سواري روي يخ و يا حداقل ماهيگيري تبديل شوند. تا آنجا كه اين آبراهه‌ها از اقتصاد دورة نو فني دور نمانده باشند، مي‌بايست به شكل سنجيده، همچنان‌كه هم اينك به‌موازات رودخانه‌ي دِلور در پنسيلوانيا انجام مي‌گيرد بازسازي شوند. بالاخص در مناطق هموارتر غرب ميانه كه فاقد نواحي تفرجگاهي طبيعي هستند مي‌بايست نظامي از مسيل‌هاي با شكوه‌ آبي، با كناره‌هاي پوشيده از چمن و درخت، با بيشه‌زارهاي پراكنده براي پيك نيك و اردو براي كّل منطقه ساخته شده و زه‌كشهاي طبيعي را پشتيباني و كامل نمايد كه در اين‌صورت ديگر نيازي به مسيلهاي نيم مايلي پاركهاي باروكي نيز نخواهيم داشت. 
        حفاظت از نواحي ساحلي به‌عنوان طبيعت بكر نيز به همين اندازه داراي اهميت مي‌باشد. گرچه ما مرهون عشق رمانتيك به كوههاي بلند و جنگلهاي اسرارآميز هستيم، انسان معاصر ديگر بخشهاي طبيعت يعني درختان كاج بي‌ثمر، علفزارهاي استوايي، سواحل صخره‌اي، خلنگ‌زارها، دماغه‌هاي شني، درخت هندي، سرخس، بلوط بوته‌اي، و درختچه‌هاي توت كه خطوط كلي يك دماغه‌ را نه چندان كمرنگتر از عظيم‌ترين كاجها مشخص ساخته و روح انسان را لمس مي‌نمايند، جذاب مي‌يابد. طبيعت اوليه‌ي اقيانوس به استثناي نقاطي كه به‌وسيله‌ي مناطق همجوار و فضولات جمعيت انساني آلوده شده است، كمتر ضايع شده است. احياي مجدد طبيعت بكر سواحل به عنصري مهم در برنامه‌هاي كامل و معقول برنامه‌ريزي منطقه‌اي تبديل شده است: جنوب انگلستان به همان اندازة جزيره‌ي لانگ نيازمند احياي سواحل مي باشد، حفاظت از اورگلدز[842] در فلورايدا، جنگل و خلنگ‌زارهاي  مارتاس واين‌ يارد[843] نشانه‌هاي مطلوبي از اين امر هستند. همينطور تاسيس ]موسسه‌ي[ ”سواحل ملي دماغه‌ها تراس“[844] به‌وسيله‌ي گنگره‌ي امريكا در سال 1937م. پيشينه‌ي با اهميتي را در قلمرو ملي بر جاي گذاشته است.
        تمامي اقسام محيط داراي كشش خاص براي انسان، ظرفيت‌هاي خاص اقتصادي-بالاتر از همه، كاربردهاي خاص به‌عنوان بوم اجتماعي-مي‌باشد. چشم‌اندازهاي زير كشت دشت‌هاي با مراتع تُنك، مرز نماها و تعاريف انساني‌اش، رودخانه‌هاي پر پيچ و خم، و نكات مكث درياچه‌ها و مردابهايش، به همان اندازة دره‌هاي عميق تيرول[845]، جائي‌كه خورشيد زودتر از ساعت يازده صبح بر ستيغ‌هاي يخزده آن نمي‌تابد روحبخش هستند. در محيط اجتماعي، دغدغه‌هاي اصلي انسان مي‌بايست برداشتن گامهاي آرام و تاثير گذاري بسيار اندك باشد، بخشي از ارزش محيط طبيعي در حفظ تباين بي‌حد با سكونتگاههاي نزديك نهفته است. در جنگلهاي كوهستاني آدمي مي‌تواند زنجيره‌اي از كابين‌ها را تعبيه نموده و از خود ردپايي برجاي بگذارد، امّا در صورتي كه مفهوم دقيقي از دامنه امكانات مكان داشته باشد، نخواهد توانست هتل‌ها، كاروانهاي موتوري، بزرگراههاي اصلي و يا ديگر عناصر تمّدن را به اين نواحي گسيل دارد. در صورتي‌كه فرهنگ معاصر ما با همة منابع و ثروتهايش، نتواند از عهده حفظ مواهب اين قطعات بكر برآيد واقعاً فقير است. 
        در حاليكه طي قرن هيجدهم اروپاي غربي مفهوم خود از امكانات مكان را تدقيق نمود و پاره‌اي از حظ‌هايي را كه چينيان فرهيخته مدتها قبل شناخته بودند را كشف كرد، با اين‌حال جنبش هاي حاد و خطرناكي از ديگر جهت به چشم مي‌خورد، پيشگامان شهري وروستائي اروپا كه غالباً بخشي از احساسات شهودي خود نسبت به محيط را كه پيشتر به‌واسطة جبر در عادات اوليه حفظ كرده بودند از دست دادند و به‌جاي تعاون با طبيعت در سرزمينهاي جديد، طبيعت را در اشتياق برگشت سريع منافع غارت كردند و در تك‌تك اعمال تجاوز كارانه‌شان بهترين مواهب آن را نابود، و امكان تعامل دائمي با آن را از دست دادند و بدين ترتيب طنز سترگ افتخار آدمي يعني "فتح طبيعت" در قرن نوزدهم شكل گرفت.
        تجاوز به طبيعت اشكال مختلقي به‌خود گرفت كه احداث خط آهن تسمه‌اي به نقاط غير قابل دسترس رشته كوه آلپ كه شكوه و جلالش ارزيابي كاملي از توان آدمي در برابر مشكلات نفوذ به ارتفاعات را ايجاب مي‌نمايد، اولين آنها بود. يكي از آخرين حلقه‌ي اين تجاوزات در ايالات متحده، نفوذ جاده‌هاي موتوري به قلب حيات وحش وتمركز جمعيت‌هاي شهري در تالارهاي بزرگ تفريحي، زمينهاي ورزش و هتل‌هاست كه در دروازه‌هاي ورودي مادر شهرها جاي گرفته‌اند. در شرق ايالات متحده، جاده‌هاي موصوف به خط افق به‌موزرات ستيغ رشته كوه آپالاچاين هزينه‌هاي گزاف را با هرزگي كامل تيپ خاص و بهره‌گيري از طبيعت كوهستان به هم مي‌آميزد.
        اين شكل از بي‌حرمتي، به‌واسطه‌اي در دسترس قرار دادن طبيعت، تمامي چيزهاي ارزشمند را از محظوظات  آنهائي‌كه در پي انزوا و تنهايي و مفهوم تازه‌اي از دوران كهن هستند را مي‌زدايد. اهميت اين نيازهاي روحي با اوجگيري تمدن شدت يافته و با خصومتهاي ناپخته با طبيعت از بين نمي‌روند: اين نيازها به منزله‌ي تعديل اجتناب‌ناپذير تنش‌هاي زندگي ماشيني و مجازاتهاي جمعي اجباري و مشتقات و ازدحام و شلوغي مبتلابه زندگي معاصر است. آدمي نبايست صرفاً داراي امتياز گزينش محيط در تباين با آنچه زندگي روزمرة او را در بر مي‌گيرد باشد بلكه هر محيط مي‌بايست كنترل گزينيشي خاص خود، يعني انتخاب انسان مورد نظر خود را اعمال نمايد.
        مفهوم دمكراسي اين نيست كه تمامي انواع محيط مي‌بايست به‌طور برابر در دسترس تمامي انسان‌ها قرار بگيرد، و يا تمامي قسمت‌هاي طبيعت براي اشغال متراكم، نظير تالار كنسرت مادر شهرهاي بزرگ. در دسترسي قرار گيرند. اين‌گونه به ابتذال كشيدن فعاليت‌ها كه بنا بر ماهيت خود محدود و منزوي هستند مي‌توانند تفاوتهاي طبيعي بوم‌ را محو نموده و جهان را به تصوير منفرد مادر شهري تقليل دهند. ماحصل اين كه آدمي مي بايد فقط به يك نوع زندگي خشنود بوده و تنها يك نوع محيط، يعني مادر شهر را كه به مفهوم تباهي زمين‌شناختي و معناي انساني است، بپذيرد.
        همچو انحرافاتي از آئين طبيعت و اصول دمكراسي، كه در جاده‌هاي خط افق و اقسام تجاوز ما در شهرها مشخص مي‌شود در بهره‌برداري از غارهاي بزرگ ويرجينيا به سطح نهايي و كمال دست مي‌يابند. براي تسهيل دسترسي به اين غارها از آسانسور استفاده مي‌شود و به شكل مبالغه‌آميز‌ي با انواع رنگها كه بر روي استالاكتيتها و  استالاگميتها به رقص در مي‌آيند نورپردازي شده كه شبيه رقص نور بر بدن رقاص مي‌باشد. اين ”پيشرفتهاي“ ماشيني، تجربه‌ي گرانبهاي تاريكي، كشف و شهود و  خطر را كه هرگز توسط كسي كه يك غار طبيعي را كشف كرده باشد فراموش نمي‌شود به چيزهايي همتراز با منظره‌اي در”كني آيلند“[846] مبدل مي‌سازد. كه همسنگ مناظر زيباي سهل‌الوصول و كمتر ساختگي شهري مي‌باشد. 
        فرهنگي عاري از انسانهاي شريف و ارزشهاي زيباشناختي كه چنين استثماري از طبيعت را تشويق مي‌كند به وضوح راه به جائي نخواهد برد. با اين حال از آنجائي‌كه عنوان فرهنگ غير متروپليتن را يدك مي‌كشد، فقط در مرحله‌ي نطفه‌اي است كه برنامه‌ريزي منطقه‌اي مي‌تواند ثمربخش واقع شود: برخي از بدترين دشمنان برنامه‌ريزي منطقه‌اي براي مدت طولاني آنهايي خواهند بود كه از " طبيعت" در راستاي اهداف متروپليتن يعني مشاغل سودمند، تبليغات، ريخت و پاش براي تاسيسات عمومي و مهندسي پشتيباني مي‌نمايند. 
        در مجموع انسان نمي‌‌تواند به سطوح متعالي از حيات اقتصادي يا فرهنگي در محيطي نايل شود كه منابعش را غارت و تخريب نموده است، حتي در صورتي‌كه يك نظام اقتصادي در پي توازن ميان دخل و خرج انرژي باشد، فرهنگ انساني متقاضي درجه‌ي بيشتري از شناخت و مراقبت در استفاده از محيط، يعني مفهوم اكيد از ظرفيت مكان، و تعادل هر چه ظريف‌تر ميان چشم‌انداز و شيوه‌هاي اشغال آدمي مي‌باشد. در تبديل جنگل به منطقه‌ي آلونك‌نشين در متروپليتن، توحشي جدي‌تر از تبديل يك منطقه‌ي متروپليتن به جنگل يا دشت اوليه نهفته است. تمامي اقسام چشم‌اندازها داراي معناي خاص براي انسان متمدن هستند. ستاره‌شناسي. زمين‌شناسي، زيست‌شناسي، نقاشي منظر، و شعر، انسان را به گونه‌اي متفاوت از پيشينيانش رو در روي طبيعت قرار مي‌دهد، اين معنا دقيقاً ناشي از آن است كه فرهنگ ما به چنان مرحله‌اي از توسعه رسيده است كه ديگر نمي‌توانيم به مفاهيم پيش ‌پا افتاده‌ي طبيعت كه تا كنون خود خواهي شهري را ارضا كرده است قانع باشيم. ما تنوع بي‌حد و حصر طبيعت را به‌شكل بي‌سابقه‌اي تحسين، آرزو مي‌كنيم منابع و سلامت آن به منتهي درجه حفظ شود. تمايز ظريف ميان بخش‌هاي مختلف زيستگاه انساني به معناي استفاده از طيف وسيع منابع طبيعي توسط انسان مي‌باشد.
        وظيفة برنامه‌ريزي منطقه‌اي، تا جائي كه به زمين و شهرها مربوط مي‌شود، آماده ساختن منطقه براي حفظ غني‌ترين نوع فرهنگ وكاملترين دور حيات انساني جهت تمهيد ماواء براي انواع كاراكترها و خُلق و خوي انساني و خَلق و حفظ حوزه‌هاي عيني كنش و واكنش به نيازهاي ذهني آدمي است. دقيقاً آن دسته از انسانها كه معنا و مفهوم مكانيزاسيون، استاندارد و تعميم را شناخته‌اند، مي‌بايست نسبت به تدارك مكاني همسنگ براي رشته فعاليت‌هاي مكّمل-فعاليت‌هاي بدون نقشه، متّلون، خود انگيخته و طبيعي در تقابل با فعاليت‌هاي انساني و تنهايي در تقابل با جمع-گوش به زنگ باشند. سكونتگاهي كه در تدارك زمينة  هميشگي براي ظهور موازين ارزشي و احساسي انسان‌ها كه به ظرافت هر چه تمامتر درجه‌بندي شده‌ است برنامه‌ريزي شود، پيش نياز اصلي زندگي متعالي است. جائي‌كه اين مفهوم غايب است آدمي به سختي با جايگزين‌ها يا گرسنگي محض دست به گريبان خواهد بود.


7 : منطقه‌ي اقتصادي
همان‌گونه كه بنتون مكاي[847] خاطر نشان ساخت، سه نوع  منطقه‌ اقتصادي داريم، اولين اين مناطق عمدتاً خود كفا و در توازن اقتصادي قرار دارند. امروزه مناطق انگشت شماري همچو توازني را در سادگي اوليه و بديع از خود بروز مي‌دهند زيرا نيازها و فنون، مجموعه‌ي كاملي از عوامل پيچيده را به منصه‌ي ظهور رسانده‌اند.
        منطقه نوع دوّم، منطقه‌اي كاملاً تخصصي است به نحوي كه بخشي از زمين، بدون توجه به تنوع بالقوه‌اش، به توليد مجموعه‌ي محدودي از كالاها اختصاص يافته است. مناطق معدني، بالاخص در نواحي كه طي قرون هيجدهم و نوزدهم توسعه يافتند، مثال‌هايي از چنين واحدهاي تك ساحتي به شمار مي‌آيند. در ايجاد هر نوع تعادل انساني در اين مناطق مي‌بايست صادرات محصولات خاص به‌واسطة تنوع گستردة واردات متوازن شود كه تا حدودي ضعف محيطي را خنثي سازد. در اين مناطق آن فعاليتها، مهارتها و تجارب كه حاصل بهره‌برداري‌هاي متفاوت از منطقه مي‌باشد مشهود نيست. اين نقصان، ذيل اقتصادسرمايه‌داري مشهودتر است زيرا تنها بخشي از جمعيت اين نواحي، در آمد كافي براي دست يافتن به عناصر ضرور يك فرهنگ تمام عيار را تحصيل مي‌نمايند. هنگامي‌كه شاخه‌ي صنعتي خاصي نظير برخي كارخانه‌هاي نساجي در نيوانگلند، و معادن ذغال در دورهام و ولز انگلستان از اين مناطق ”بيرون رانده مي‌شوند“، جمعيت مستقر در آنها استاندارد مي‌شود.
        نوع سوم از منطقه اقتصادي، جائي است كه معمولاً با فرهنگ پيشرفته‌ مشخص ميشود؛ اين منطقه تا حدودي خودكفا و تخصصي است. اين منطقه در محدوده‌ي خود طيف متنوع و فراگيري از منابع را در برمي‌گيرد؛ و جداي از محصولات تخصصي و مهارتهاي منحصر بفردش، از ديگر مناطق، عناصر مورد نياز فرهنگ انساني چند ساحتي را جذب مي‌نمايد. مناطق كشاورزي به نوع اوّل توازن گرايش دارند؛ اين مناطق نيازمنديهاي خود را محدود ساخته و بدون بسياري از محصولات كمياب سر مي‌كنند. صنايع تخصصي به نوع دوّم مناطق گرايش دارند: دستاوردهاي اين مناطق با متخصصان تك ساحتي كه سرانجام تسلط بر ذهن را به جهت فقر زندگي و انديشة خارج از قلمرو تخصصي از كف مي‌دهد متناظر مي‌باشد. مناطق فرهنگي نيازمند نوع سومي از لايه‌هاي اقتصادي هستند.
        طي قرن نوزدهم، تمايل به توازن اقتصادي و تنوع در يك منطقه مشخص، به‌وسيله‌ي مكاتب اقتصادي عامه‌پسند،  تحقير شد. اين تمايل بر پايه‌ي بهره‌برداري انگستان از صنايع پارينه‌فني بر اين باور بود كه توازن مورد نظر فقط در گستره سياره‌ي زمين، به‌واسطة تقسيم‌ بين‌المللي كار امكانپذير مي‌باشد؛ اين باور بر فرض تسلط دائمي انگلستان در بهره‌برداري از ذغال سنگ ونيروي بخار براي توليد انبوه محصولات نساجي، قاشق و چنگال، سفالگري، و ديگر كالاهاي ساخت ماشين متكي بود، تصور ميشد بقيه‌ي جهان به وظيفه معمولي تامين برخي از مواد خام و مصرف محصولات در قبال مازاد كشاورزي قانع باشد. در اين سناريو منطقه به مثابه صحنه‌ي فعاليتها جايگاهي نداشت و تنها ظرفيت‌هاي نامتوازن آن براي توليد تخصّصي اهميت داشت.
        در اينجا نيازي نيست كه به كاستي‌هاي اين نظام يكسونگر بپردازيم. كافي است بگوئيم اين نظام منطقه را به‌عنوان يك كلّ، نظير معدن مد نظر قرار مي‌دهد كه مي‌بايست از آن پاره‌اي مواد استخراج و حيات ناپخته‌ي يكسونگر، و يكنواخت اجتماعي در مراكز عمدة صنعتي و روستاهاي كارخانه‌اي‌اش توليد شود. با صادرات ماشين آلات و دانش فني به ديگر كشورها، اين ديگر به زمان مربوط مي‌شد كه هر ايالت يا منطقه بتواند كنترل خود بر فرايند خاصي از توليد ماشيني را اعمال نمايد. اين  حقيقت كه صنعتي شدن جنبه‌ي جهاني بخود خواهد گرفت. نتيجة بسط و تكامل پروژه‌ي اقتصاددانان منچستر ذيل تخصص بين‌المللي براي بازار جهاني واحد اخذ شده است. مناطق بلافاصله پس از آنكه به مثابه منبع خاص مد نظر قرار گيرند به مراكز توليدي مبدل مي‌شوند. در امريكا، ايالتهاي جنوبي نه تنها پنبه توليد مي‌كنند بلكه آن‌را به پارچه نيز مبدل مي‌سازند؛ در حالي‌كه صنايع كفش كه زماني در بروكتن و لين متمركز بودند اينك مراكز مستقلي را در غرب ميانه، نزديك منابع عرضه و بازارهاي محلي ايجاد كرده‌اند. در صورتي‌كه اين روند همچنان ادامه يابد، توازن جمعيت نيز مي‌بايست دگرگون شود بدين ترتيب كه با ترويج طيفي از مشاغل در محدوده‌ي هر منطقه‌ي مشخص، و مناطقي كه تا كنون تحت تسلط كشاورزي قرار داشتند اين روند به صنايع ماشيني و جوامع شهري، نوعي هم ارزي در اقتصاد منطقه‌اي خواهد بخشيد.
        مديريت مالي متروپليتن با تلاش در زمنيه‌ي قبولاندن برچسب‌ها و علائم تجاري ملّي و محدود كردن مصرف به محصولاتي كه در عرصه‌ي ملّي تبليغ مي‌شوند و تحت تسلط سرمايه‌گذاران و بانكداران متروپليتن قرار دارند به‌طور طبيعي از در مخالفت با تمركززدايي منطقه‌اي در مي‌آيند، با اين هدف، مديريت مالي متروپليتن كارخانه‌هاي محلي را خريداري وآنها را در سازمانهاي تحت تسلط بوروكراسي متمركز ادغام مي‌نمايند. در نهايت نيروهاي مخالف استقرار چنين كنترل‌هاي گسترده وادار به عكس‌العمل مي‌شوند اعتراض تّجار محلي در برابر استقرار فروشگاههاي زنجيره‌اي در ايالات متحده در قوانين ايالتي ثبت شده است: علي‌رغم محدوديت نسنجيده، ]در مقابل گسترش اين فروشگاهها[ نياز به الگوي متفاوتي از نظارت و فعاليت همچنان ضروري بنظر مي‌رسد. 
تمركز فزاينده‌ي امور مالي متروپليتن، ابداع تكنيك‌هائي را براي مديريت غير متمركز ضروري ساخته است:‌ كه اين امر مسئوليت تصميمات روزانه را به نقطة توليد انتقال خواهد داد. و در نتيجه محمل بسط خود مختاري بيشتر را كه تخصص هر چه بيسشتر توليد نيز به همين سمت و سو تمايل دارد فراهم مي‌سازد و بدين ترتيب در احداث يك كارخانه‌ي كامل به‌منظور توليد قطعه‌اي نظير كاربراتور، باتري يا ياتاقان نياز به تجمع كارخانه‌هاي فرعي در يك ناحيه‌ي كوچك متوقف شده، و در حسابرسي دقيق هزينه‌ها به‌وسيله‌ي مديريت مالي متروپليتن، ضرورت كاهش هزينه‌هاي بالا سري آشكار مي‌شود: اين كاهش نه تنها در هزينه‌هاي اداري، بلكه در زمينة اجاره، ماليات‌ها و هزينه‌هاي حمل و نقل اجتناب‌ناپذير شده است. تمامي اين جريانات بر عليه تمركز يكسويه‌ي صنعت در تعداد انگشت‌ شماري از نواحي صنعتي و در راستاي تمركز زدايي منطقه‌اي و تنوع منطقه‌اي اشتغال عمل مي‌نمايد.
        تا حال حاضر، قوانين مالي عليه بهره‌برداري عقلاني از منابع و چيده‌مان منطقه‌اي صنايع و شهرها عمل نموده است. مقادير قابل توجهي از انرژي در تلاش براي راه‌اندازي بازار”ملي“ در مقابل معيارها و وابستگي‌هاي طبيعي منطقه‌اي توسط سازمانهاي فروش، تبليغات و رواج مُد به هدر مي‌رود كه مي‌توان از آنها به‌شكلي مطلوب در افزايش قدرت خريد نيروي كار و كمك به سازماندهي مجدد ابزار اساسي توليد در طرحهاي منطقه‌اي استفاده كرد، اين ضايعات داراي هزينه‌هايي نه صرفاً پولي بلكه به‌شكل اختلال ذهني و تخريب اجتماعي است. پرسش‌هاي چون چه چيز ”اقتصادي“ و چه چيز ”سودمند“ است به دو نظام فكري متفاوت تعلق دارد؛ به نحوي كه ”سودمندي“ با بي‌تفاوتي به ارزش‌هاي اجتماعي و نيازهاي مصرفي، تقريباً مولفه‌ي انحصاري الگوي اقتصادي منطقه مي‌باشد. 
        پرفسور جي. راسل اسميت، متخصص جغرافياي اقتصادي، موضوع مذكور را در قالبي كه مي‌آيد مورد بحث قرار داده است. ”احتمالا در خصوص تخصص منطقه‌اي توليدات صنعتي، نظير تخصص منطقه‌اي كشاورزي اغراق شده است. هم اينك شاهد بازسازي توليدات صنعتي براي رفع نيازهاي محلي هستيم كه اين حكم در مورد محصولات كشاورزي نيز صادق است. دو عامل نسبتاً جديد صنعتي يعني توزيع گسترده‌ي نيروي برق در شهر، روستا و بخش مسكن و استاندارد سازي اين فرايند را امكانپذير ساخته‌اند، به نحوي كه توليد بسياري از مصنوعات كوچك در روستاهاي كوچك، حتي در مزارع مُحقَق شده است. حمل و نقل مصالح خام و توليدات از حمل ونقل مواد غذايي سهلتر شده است. اين امر ميتواند به جابجايي توليدات از بُستن، وركستر[848]، ديترويت يا شيكاگو به مزارع و روستاهايي در بخش توليد مواد غذايي ايالت نيويورك، ميشيگان، مَني‌توبا[849]، ساسكچوان[850]، يا دره‌هاي كوههاي راكي شود... اينك در طليعه‌ي عصري از باز توزيع محدود توليدات صنعتي كه دسترسي به محصولات غذايي، آب و هوا و تجارت از وضعيت مطلوب در آن برخوردار هستند قرار داريم. 
كروپتكين ملاحظات و استنتاجات مشابهي را يكي نسل پيش ارائه كرد، چيزي‌كه هنگام انتشار ”مزارع، كارخانه‌ها و كارگاهها“ ، پيش‌بيني جسورانه‌اي به شمار مي‌آمد اكنون با تلاقي ابزار فني منطقه‌گرايي اقتصادي و محركهاي اجتماعي جهت‌دهنده به آن به جنبش غيرقابل انكاري تبديل شده است. ديگر جنبه‌ي نفوذ صنعت به بخش كشاورزي كه به‌سرعت و به شكلي همسان ذيل سرمايه‌داري، جنبش تعاوني و سوسياليسم اتفاق افتاده است، روستايي شدن صنايع مي‌باشد.
        امكان ايجاد مناطق متوازن اقتصادي بر عناصر جغرافيايي پايدار متكي است. اين ثوابت به نوبه‌ي خود به‌وسيله‌ي ابداعات جديد و دستاوردهاي جديد شناخت علمي تقويت شده است كه به عوض ناهمخواني، در راستاي انسجام و يگپارچگي منطقه‌اي قرار دارد. بخش عمدة اين عناصر مطلوب از چيزي مشتق مي‌شوند كه من در كتاب ”تكنينك و تمدن“ از آنها به‌عنوان مجتمع نو فني ياد كرده‌ام، نظامي از صنعت كه بر مانور قدرت، استفاده از الكتريسته و طيفي از محركهاي اوليه، بر به‌كارگيري فلزات سبك و قيمتي، بر حداكثر كاربرد شناخت نظامند علمي در استفاده از منابع و سازمان كار، و در نهايت بر ‌رشد فزايند‌ي علوم اجتماعي و زيست‌شناختي حتي در چارچوب قلمروهايي كه تا كنون به‌طور انحصاري به‌وسيلة علوم فيزيكي و مكانيكي صرف اشغال مي‌شد، متكي مي‌باشد.
        تاثير حداقلي نظام نو فني استحاله‌ي كشاورزي از صنايع عقب‌مانده به صنايع پيشرفته نبود، در حالي‌كه نخستين پيشرفتهاي فني در كشاورزي از حلقه‌هاي پارينه‌فني در ماشين‌آلات بر دانش زيست شناختي و شيمي متكي بوده كه موجب افزايش مطلق محصول در واحد سطح شده است. نخستين اين پيشرفتها، كشف نقش كود و جايگزيني كشت غلات در  حفظ خصوصيات مغذي خاك بود:‌در نتيجة گرايش به جايگزيني كشاورزي تك محصولي،‌به‌واسطة محصولات مختلط، شاهد پيشرفت چشمگيري طي قرن نو زدهم در كشاورزي بوديم. اين امر نه به معني بهره‌برداري محافظه‌كارانه‌ از خاك بلكه به معناي تنوع بيشتر در تامين مواد غذايي محلي است. 
        طي نسل گذشته دامنه‌ي پيشرفته‌ها وسيعتر شده است و تجديد حيات خاك از طريق استعمال غلات مولد ـ نيتروژن، همين‌طور اصلاح گياهان و نژاد حيواني، پرورش گزنيشي گونه‌هاي مستعد رشد؛ بهره‌گيري از ضايعات شيميايي براي تقويت خاك؛ و در نهايت تشديد بازدهي محصولات در زمان و در مكان، از طريق كشت گياهان در قطعات آماده‌سازي شده، با تركيب علمي غذاي گياهي، كنترل كامل نور و حرارت، و حذف حشرات مضر و آفتها امكانپذير شده است. تمامي اين پيشرفتها، به‌طرق مختلف، مزيت‌هاي كشاورزي در نواحي وسيعي را متعادل ساخته و محرك‌هاي تخصصي تك ساحتي را زايل كرده است.
كشاورزي مدرن منطق كاهش سطوح زير كشت و تشديد روش كشت را ترويج مي‌دهد. حتي در صورتي‌كه محصولي به‌لحاظ اقتصادي با كشت مصنوعي هماهنگ نباشد، سطح لازم براي كشت آن محصول كاهش يافته و اين سطوح به كشت درختان اختصاص يافته و باغداري به‌طور بالقوه افزايش مي‌يابد. بنابراين الگوي كشاورزي كه ابتدا به ساكن به‌وسيله آلماني‌ها در قرن هفدهم بكار بسته شد، ‌در اشكال جديدي به مثابه‌ي بازگشت الگوي شهري قرن هفدهمي آلمان با تعديلهايي باز خواهد گشت به‌نحوي كه جهش اوليه به ژن غالب جديدي مبدل خواهد شد. 
        دانش معاصر در خصوص رژيم غذايي با تاكيد بر اهميت غذاهاي تازه و سبزيجات آبدار (و برگدار)، اين روند در كشاورزي را تقويت مي‌كند كه تا حدودي نيز به كاهش سطوح سرانه‌ي اختصاص يافته به كشت گندم و ذرت در ايالات متحده شده است. به‌زودي تامين محلي ميوه‌جات و سبزيجات تازه در تمام فصول سال به نشانه‌ي كشاورزي بيوتكنيك تبديل خواهد شد: با گسترش استفاده از انرژي الكتريسته و كاهش سطوح اختصاص يافته به كشاورزي، دليلي براي اينكه بخش عمدة محصولات كشاورزي از نواحي محلي تامين نشود، وجود ندارد. بخش عمدة ماشين‌آلات و تسهيلات مورد نياز كشاورزي مدرن از خصلت جمعي برخوردار بوده و از انرژي الكتريسته به‌شكل فزاينده‌اي بهره‌برداري مي‌كند، مضافاً براي استفاده هرچه كارآمدتر آن از اين تسهيلات، نيازمند الگوي دقيقي از اسكان در چارچوب نواحي روستايي، و توزيع منطقه‌اي تمامي ابزارهاي مدرن فرهنگ و تعاون مي‌باشيم. 
        صحبت از نواحي كشاورزي، نواحي صنعتي، نواحي شهري به تقسيم كاري كه به‌شكل فزاينده‌اي محتضر مي‌نمايد، ارجاع داده خواهد شد. نواحي روستايي صنايع را جذب، شيوه‌ زندگي تعاوني را تشويق و شهرنشيني بيوتكنيك را ارتقا خواهند بخشيد؛ اين در حالي است كه صنعت مي‌بايست به‌خاطر ترفيع قابليت زندگي، به‌دنبال پايگاه روستايي باشد. بنابراين تمامي هسته‌ها‌ي روستايي، نه تنها به بخش رشد نيافته و در هم شكسته از متروپليس‌هاي معمولي، بلكه به نطفه‌‌ي شهري مدرن مبدل خواهند شد.


8: قدرت بعنوان عامل منطقه‌ساز
همان روندها در برابر فرا تخصص‌گرايي و فرا تمركزگرايي در بخش صنعت هم دست به‌كار هستند. تخصص‌گرايي در چهار چوب كارخانه‌ي صنعتي، با هزينه سرمايه‌اي فوق‌العاده زياد براي ماشين‌هايي كه در راستاي يك هدف منفرد طراحي شدند، الگوي مرسوم صنايع موفق نساجيِ اوايل قرن نوزده را سرمشق خود قرار دادند كه در ابتدا قابل كار بست در هر بخش از فرايند صنعتي بنظر مي‌رسيد. امّا تجربه و تحليل طي نسل گذشته نشان داد چنين تخصص گرايي مي‌تواند به ماية دردسر تبديل شود؛ در مقابل يك محصول كه خطوط كلي آن نظير بافت پارچه شديداً ثابت باقي مي‌ماند، دسته‌اي از محصولات ديگر وجود دارد كه تغييرات بنيادي از سر گذرانده و در نتيجه حفظ ويژه‌گي قابليت انعطاف و انطباق كارخانه‌ي صنعتي امري ضروري است. واحدهاي كوچكتر با ظرفيت توليد متنوع و تطابق سريع، بسيار اقتصادي‌تر از واحدهاي بزرگ هستند و مكرراً به‌واسطة مدير ناظر توجيه و تعديل مي‌شوند. در حالي‌كه سازمانهاي بزرگتر تلاش بيشتري را در عرصه‌ي نظارت و نظارت بر ناظر صرف مي‌نمايند. تغيير پرهزينه‌ي كارخانه‌ي فورد هنگامي‌كه مدل قديمي توليد را كنار گذاشت و به توليد جديدي از خودرو آغاز كرد نقطة عطف برجسته‌اي بود زيرا مديران كارخانه قوه‌ي تشخيص و تميز خود را از دست نداده بودند. 
        اينگونه تمركز زدايي توپوگرافيك عمدتاً به‌دلايل اقتصادي و غالباً مبتني بر مباني ضد اجتماعي يا دو پهلو، نظير مورد صنايع ابريشم در فرار از تشكّل اتحاديه‌اي،‌ يا در تلاش بهره‌برداري از استانداردهاي پائين زندگي در ميان كارگران، نظير مورد كارخانه‌هاي پنبه در جنوب اتفاق افتاده است.
        در هر حال، مولفه‌هاي جديد قدرت، ارتباطات و حمل و نقل در پي تاثيرگذاري بر صنعت و كشاورزي بوده و خدمات يكساني را به شهر و روستا ارائه مي‌نمايند، كه اين معنا نشان‌دهنده‌ي تمايزي دقيق ميان نظام‌هاي نو فني و  پارينه‌فني مي‌باشد. ذيل شرايط مدرن، يك كارخانه‌ي توليد برق براي افزايش كارآئي عمليات يا بهره‌برداري از يك منبع بزرگ آبي مي‌تواند همچنان غول پيكر باقي بماند: امّا  انرژي را مي‌توان با اتكاء‌بر شبكه‌ها و سيستم‌هاي ارتباطي و برقي فواصل دور، در تعداد زيادي از مراكز توليد و در منطقه‌اي وسيع با بار متوازن و تعداد قليلي نيروگاه خارج از مدار توليد كرد. ديگر رودخانه، معدن زغال و خط راه‌آهن، تنها ناحيه موثر و كارآمد توليد انرژي نيست، به‌عبارت ديگر، توليد نيرو ديگر نيازمند تمركز مكاني، در يك كارخانه‌ يا در منطقه‌ي توليدي نمي‌باشد. بنابراين تمركز توليد در يك كارخانه‌ي منفرد را مي‌توان به‌وسيله‌ي برنامه، جدول زماني و ديگر اشكال مديريتي و هماهنگي فن شناختي بدست آورد. در حقيقت، به‌موازات ظريف‌تر شدن زمانبندي فرايند توليد اندازة كارخانه‌ي كارآمد تحليل مي‌رود؛ زيرا بخشي از اين حجم‌ ناشي از وقفه‌هايي است كه به انباشتگي در نقاط مختلف تمايل دارد.
        اين تنها انرژي نيست كه امكان ظهور صنعت جديد و از اين‌رو ساختار شهري اساساً متفاوتي را بوجود آورده‌ است،‌ بلكه در مورد سامانه‌هاي حمل و نقل و ارتباطات نيز صادق مي‌باشد. خودرو، حمل و نقل را و ترانسفورماتور و موتور برق كاربرد انرژي برق را تمركز زدايي نمود. به‌جاي‌ ترن، كه صرفه‌جويي در آن با افزايش واگن‌ها امكانپذير بود، پس از 910 ميلادي به استفاده از خودرو سواري، اتوبوس و كاميون روي آورده‌ايم، واحدهايي منفرد و بسيار قابل انعطاف كه مي‌توانند در جهت راحتي و سهولت، بدون اينكه در انتظار خودروهاي ديگر باشد، حركت و توقف نموده يا راهي بزرگراه شده و يا در راههاي فرعي به حركت خود ادامه دهند، و در عوض خطوط آهن، كه به تمركز در موازات شريانهاي اصلي تمركز داشت، و يا كم و بيش به مسيرهاي هموار با شيب دو در صد يا كمتر محدود مي‌شد؛ اتومبيل شخصي شبكه‌ي بزرگراهي جديد را به وجود آورد. بدين ترتيب، خودرو توانست به سرزمينهاي دور از ساحل بسيار مؤثرتر و كارآتر از خط آهن نفوذ نمايد؛ زيرا صرفه‌جويي در خطوط آهن به ظرفيت حداكثر خطوط و حمل و نقل محدود در مسيرهاي اصلي وابسته بود. مضافاً، خودرو مي‌تواند سطوح شيب‌دار را پشت سرگذارده و به نواحي روستايي مرتفع كه براي خط آهن امكانپذير نبود نفوذ كند. همچنين خطوط ارتباطي موثر با فرودگاهها و هواپيما، پيشرفته‌ترين ابزار حمل و نقل سريع را فراهم سازد. كارآيي هواپيما تا كنون به‌مقدار زيادي در مراكز شلوغ متروپليتن از آنجائي كه سفر ده تا پانزده كيلومتري از فرودگاه به حومة شهر زمان بيشتري از سفر هشتاد تا صد و پنجاه كيلومتري در آسمان را تلف مي‌نمايد، تقليل يافته‌ است.
        خودرو به‌طور بالقوه مرزهايي جديدي از سكونت‌گاههاي انساني را فتح كرده، همانطوري‌كه هواپيما پست ديده‌باني تمدن را تا قطبين گسترش داده است. براي نواحي كوهستاني كه به سهولت در دسترس وسائط نقليه موتوري قرار دارند آبشارها و رودخانه‌هاي جوان منبع جديد انرژي به‌شمار مي‌روند؛ با استفاده از وسائط نقليه موتوري و سيستم‌هاي برقابي، نواحي كه تا كنون دورافتاده‌ و باير بودند اينك مي‌توانند جوامع صنعتي كاملاً متوازني را پشتيباني نمايند. آب و هواي سالم نواحي مرتفع، با انواع ميادين ورزشي، جنگل و رودخانه‌ها،‌ آنها را در بسياري از نقاط جهان به مراكز آرماني براي زندگي در سراسر سال تبديل كرده است. اين مناطق كه در قرن نوزدهم مراكز تفريح بورژواها به‌شمار مي‌رفتند، در آينده احتمالا به جايگاه مطلوب زندگي طبقه كارگر ممتاز تبديل خواهند شد. مناطق كوهستاني رشته كوه آلپ در نروژ، فرانسه و سوئيس، درة تنسي، درة كلمبيا، تماماً نتايج تمدن‌ساز و پر قدرتي را از اشكال جديد صنعتي، و انواع جديد تجهيزات انساني كه مي‌توانند براي زندگي و كار مورد استفاده قرار گيرند، از خود به نمايش مي‌گذارند. براي دستيابي به دستاوردهاي ويژه‌ي سامانه‌هاي جديد حمل و نقل مي‌بايست الگوي باز سكونتگاهها حفظ شود زيرا تراكم بيشتر به معناي كاهش كارآئي اين سامانه است.
با ابزار جديد حمل ونقل و توليد انرژي به محض اين كه امتيازات خاص محلي در يك مركز محدود، در يك نقطه متمركز شد، مي‌تواند به سراسر يك منطقه تسري يابد كه ديگر ذيل نظام متروپليتن صرفاً نه بخش مركزي كه ناحيه‌اي به شعاع پانزده تا صد كيلومتر از مركز را در بر مي‌گيرد. تلگراف، تلفن، راديو، دورنويس و تلوزيون در تكميل اين فرايند مجتمع نو فني رونق بخشيده‌اند. تاثير تمامي اين ابزارها گسترش سطح فعاليت و به‌طور همزمان كاهش حركت فيزيكي و اسكان همجوار مي‌باشد. كارخانه‌ها يا ادارات كه امروزه صدها كيلومتر از يكديگر فاصله دارند در ارتباطي بسيار كا‌راتر از صد سال پيش كه در دو كيلومتري يكديگر بودند قرار دارند. بخش عمدة تمركز واحدهاي اداري و صنعتي نشان‌دهنده‌ي آنست كه هنوز وضعيت قرن گذشته برقرار مي‌باشد. نكته‌ي مهم اين كه منطقه جغرافيايي به‌طور بالقوه به واحدي تبديل شده است كه متروپليس در نظام اقتصادي گذشته تحت تسلط آن بود لهذا منطقه جغرافيايي نيازمند آنست كه با ديدگاهي جديدي نسبت به فرصت‌ها و شرايط زندگي، ادغام و در هم تنيده و هماهنگ شود. بدين ترتيب با بهره‌برداري كامل از منطقه به‌عنوان يك واحد اقتصادي، نياز براي جابجايي‌هاي دوسويه و حمل ونقل پر هزينه كالاها كاهش خواهد يافت. 
        اينك كه فرايندهاي فني پيشرفته با تمركززدايي از توليد هماهنگ شده است مي‌توان وسايل زندگي را تا حدود زيادي در تناسب با ويژگي‌هاي محيطي كه نه تنها در هماهنگي با توليد، بلكه با معيارهاي بالاي مصرف و فعاليتهاي خلاقانه‌ي شورانگيز قرار دارد، توليد كرد. ذيل نظام منطقه‌گرايي اقتصادي كه صنايع به‌طور محلي به‌منظور تامين زندگي متوازن و متنوع جهت‌گيري كرده‌اند، خود نيز همچون ميراث فرهنگي متنوع و چند رشته متوازن و متنوع شده و با چنين زندگي هماهنگ خواهند شد. توليد و مصرف فرامنطقه‌اي، به‌جاي توقف در مرزهاي ملّي، همانطور كه در قرن نوزدهم به شكل فزاينده شاهد آن بوديم، در مجاري تجارت جهاني به گردش در خواهد آمد. اين نظام براي كنترل موثر و به منظور ايجاد نوعي برابري ميان نواحي پراكنده در دورة طولاني و دشوار گذار مستلزم وجود دو نظام پولي يكي نظام منطقه‌اي و ديگري نظام ارز خارجي است. تجارب كشورهاي مختلف اروپايي پس از جنگ دوم جهاني بالاخص اتحاد شوروي  و آلمان نازي نشان داد كه در اين راستا موانع اداري علي‌رغم جدي بودن، تعيين كننده نمي‌باشند.
        تاكيد مي‌كنم، منطقه‌گرايي اقتصادي نمي‌تواند خودكفايي فرهنگي و اقتصادي را تواماً دنبال نمايد، زيرا هيچ منطقه‌اي به‌قدر كافي غني و متنوع نيست كه تمامي عناصر تمدني را تامين نمايد، روياي خودكفايي صرفاً ترفند  نظامي براي قرار دادن انسانها در وضعيتي مناسب جنگ مي‌باشد. آماج منطقه‌گرائي، توسعة هر چه بيشتر منابع محلي است، توسعه‌اي كه موفقيت‌هايش صرفاً به منافع محدود مالي حاصله از تخصص‌گرايي موكول نمي‌باشد.
        منطقه‌گرايي اقتصادي به معني تمركززدايي صرف صنعتي نيست، اين روند از آغاز انقلاب پارينه‌فني در صنايعي كه در پي بهره‌برداري از زمين و نيروي كار ارزان نواحي روستايي بودند پنهان بوده است؛ و هنوز در بخش‌هايي ]از جهان[ به همين دليل پيگيري مي‌شود. نكته‌ي مهم اين است كه تمركزگرايي و تمركززدايي به لحاظ كيفي واژه‌هايي تهي به‌شمار رفته و صرفاً جهات حركت را مي‌نمايانند. سوال مبتلا به منطقه‌گرايي اينست كه چه نوع زندگي، در چه نقطه خاص از يك منطقه، چنين حركتهايي را به وجود مي‌آورد. توسعة پراكنده‌ي مزارعي كه بر توليد معيشتي متكي بوده و به لحاظ اقتصادي به صنايع مبتني بر بهره‌كشي شديد از نيروي كار متصل مي‌باشند از مطلوبيت چنداني در قياس با متراكم‌ترين نواحي متروپليتن كه در اشعال طبقه‌ي كارگر مي‌باشد،‌ برخوردار نيستند.
        ذيل الگوي جديد، نه تنها تجزيه مراكز قديمي، بلكه ايجاد مراكز جديد صنعتي و  حيات مدني ضروري بوده و با فعاليت‌ها و طرحهاي جديد، شهرها و روستاهاي قديمي كه بلحاظ مكاني مطلوب بوده و در هماهنگي با چنين نوسازي قرار دارند، مجدداً جان مي‌گيرند. تاجائي‌كه به واحد جديد اقتصادي و حيات فرهنگي به مثابه منطقه‌اي متوازن و نه متروپليتن بي‌سامان مربوط مي‌شود، جنبش نوسازي در وهله‌ي نخست به تخليه‌ي هر چه بيشتر بخش مركزي و بازسازي زندگي در نواحي دور از ساحل ]بخش‌هاي داخلي سرزمين، با توجه به اينكه متروپليس‌هاي امريكا عمدتاً ساحلي هستند[ از نقطه نظر متروپليتن خواهد پرداخت. 
        توازن اقتصادي مفهومي نظري نيست زيرا در مراحل ابتدائي‌تر دورة نو فني، توازن اقتصادي عملاً وجود داشت، به نحوي كه مشكلات حمل و نقل بين منطقه‌اي تكيه بر منابع بلافصل را براي جوامع محلي ضروري ساخته بود، و حمل و نقل صرفاً به كالاهاي خارجي با حجم نسبتاً كوچك محدود مي‌شد، مگر آنكه از طريق آب انتقال مي‌يافتند.
        طي دو قرنِ نخست ايجاد سكونتگاههاي ساحلي در امريكا، منابع اقتصادي به‌شكل صرفه جويانه و منطقي مصرف مي‌شدند، و صنايع و جوامع در وضعيتي متعادل قرار داشتند. از اين بهره‌برداري متعادل حيات منطقه‌اي يكپارچه‌اي نشان گرفت كه در سال 1850 در نيويورك و اندكي زودتر از آن احتمالاً در نيوانگلند به اوج خود رسيد. معادن محلي، معدن سنگ، آبشارها، جنگل‌ها، دشت‌ها و باغات كه به‌واسطة نظامي ازكانال‌ها و راههاي اصلي با يكديگر ادغام شده بودند، پايه‌ي شكل گيري تعداد بيشماري از سكونتگاهها بودند كه هيچ يك به استثناي نيويورك به شكل نامناسب رشد نكردند. دانشگاهها و دانشكده‌هاي كوچك در كنار تالارهاي سخنراني گسترش يافته و به نقاط گرهي رشد فرهنگي مبدل شدند. وضعيت مشابهي نيز طي سالهاي اوليه‌ي دورة نو فني در اروپا پا گرفت كه مبناي شكوفايي عميق فرهنگي شد و در بسياري از مناطق تا قرن نوزدهم ادامه يافت. 
مسئله‌ي اصلي براي برنامه‌ريزي منطقه‌اي و مديران، تحقق نوع مشابهي از توازن اقتصادي بر حسب صنايع مدرن و پيشرفته، زنجيره‌هاي توليدي بسيار طويل، و نيازهاي مصرفي متنوع امروز مي‌باشد؛ زيرا زندگي خود كفاي نظام ابتدائي كشاورزي ديگر به استثناي فقر آشكار فرهنگي امكان‌پذير نيست، هر چند برخي از كشاورزان نواحي جنوب امريكا مشتاقانه در روياي چنين زندگي به سر مي‌برند با اين حال منصف‌ترين آنها آگاهانه فرهنگ را صرفاً به علقه‌هاي ادبي و مهارتهاي زباني نظام قبل از جنگ داخلي امريكا محدود مي‌كنند كه اين به معناي كف نفس پرهيزگارانه از ميراث مدرن مي‌باشد.
        براي امكانپذير ساختن برنامه‌ريزي اقتصادي، برنامه‌ريزي نمي‌تواند فقط به صنايع و خدمات محدود شود. هيچ ارزيابي و بازبيني هر قدر هم كه در روشهاي مقدماتي خود دقيق باشد، مادامي‌كه مهمترين متغيرها خارج ازقلمرو صنعت خاص كه برنامه توليد براي آن تدوين مي‌شود قرار داشته باشد نمي‌تواند به نتايج مطمئن نايل شود. جريان انرژي، جريان توليد و جريان كالاها مي‌بايست در مجاري مصارف انساني جهت‌گيري نمايند كه به معناي وجود ابزاري براي تعيين هنجارهاي مصرف غذايي، پوشاك، پناهگاه، تفريح، آموزش و فرهنگ براي منطقه و دورة معين در برخي نقاط مي‌باشد. استانداردهاي تنظيم شده  براي توليد نبايست صرفاً شامل مصرف خصوصي بلكه امور عمومي مسكن و بزرگراهها،‌ پاركها و باغات، شهرها و نهادهاي مدني و تمامي بافت‌هاي متصل كه در نهايت يك منطقه ارگانيك را شكل مي‌دهند-نيز باشد. صرفاً پس از آنكه كلّ، در مجموع طراحي شد مي‌توان كاركردهاي منفرد را با كارآئي هر چه تمامتر جهت داد. نبود چنين طرحهايي به منزله‌ي شكاف و گسستگي هميشگي ميان نيروهاي مولد و رضايت انساني است، چرخ به‌سرعت مي‌چرخد،‌ امّا سنجاب در قفس خود اسير است. 
________________
        فصل ششم                 سياستهاي توسعه منطقه‌اي 


1: منطقه‌گرايي و سياست
        احياء و بازسازي منطقه به مثابه آثار سنجيده‌ي هنر جمعي، وظيفة مهم سياست براي نسل در حال ظهور است. اين تلاش سوالات بنيادي جديدي را، كه امروزه داراي معناي كامل انساني است، دربارة رابطه‌ي همبسته‌ي انساني در سراسر قلمروهاي قومي، فرهنگي و عقيدتي مطرح مي‌كند كه از گذشته‌ به ارث رسيده‌اند. به موازات وظايف جديد منطقه سازي[851] كه متضمن دگرگوني جمعيتي، مهاجرت به نواحي مناسبتر، و ساخت يا بازسازي تعداد زيادي مجتمع‌هاي شهري جديد است سياست توسعة منطقه‌اي نيزاهميتي بنيادي مي‌يابد. ما نه تنها مي‌بايست منطقه را تعريف و توصيف نماييم، بلكه ‌بايد نواحي را از طريق تجربه‌اي آگاهانه به منظور همكاري بين منطقه‌اي و مرجعيت فرا منطقه‌اي طراحي نماييم. در جايگزيني كاركردهاي دولت سلطه با كاركردهاي دولت خدمت، مي‌بايست ساختار سازمان‌هاي موجود را نيز دگرگون سازيم. اين معنا مستلزم جسارت خلاقانه و نگرش اخلاقي است كه چند و چون آن را مي‌توان از ملاحظه‌ي شيوه‌هاي هماهنگي سياسي كه در گذشته‌ي متاخر بسط يافته است، كشف كرد.
        فرايند اتحاد سياسي در سراسر گيتي، در بي‌توجهي نسبتاً زياد به واقعيت‌هاي جغرافيايي و اقتصادي صورت گرفته است. نتيجه‌ اين فرايند عدم پيدايش روابط هم‌ مركزي در ميان نواحي سياسي، اقتصادي و فرهنگي است به نحوي كه همپوشاني،‌ دوباره‌كاري، تعارض و فضاهاي خالي، رابطه‌ي منطقه‌اي ما را مشخص مي‌سازد. گرچه تصور مي‌شود كه حاكميت دولت، تمامي اين روابط را قطبي نمايد امّا از آنجايي كه تلاش مي‌كند روابط را در راستاي منافع طبيعي‌ترين حاميان ”اتحاد“ دگرگون نمايد، عملاً به افزايش آشفتگي منجر مي‌شود. در كل مي‌توان گفت اتحاد سياسي به معناي منطقه‌گرايي است ، اين قضاوت درمورد دولت‌هاي فدرال، نظير ايالات متحده‌ي امريكا و دولت‌هاي يكپارچه، نظير فرانسه نيز صادق است.
        به موازات اوج قدرت حكومت‌هاي مركزي و گسترش قلمرو آنها، قدرت شهرها و مناطق رو به افول گذارده است، اين روند ابتدا در فرانسه و سپس در آلمان اتفاق افتاد و در نهايت هر دو دولت به چنان وضعيت آسيب‌شناختي رسيدند كه  منتقد فرانسوي آن را به سكته‌ي مغزي مركز و فلج نواحي غير مركزي تشبيه كرد. 
        در ايجاد پوسته‌ي ظاهري وحدت سياسي ميان مناطق و جوامع مختلف، انگاره‌ي ملّت ايده‌ي مهمي است، واژه‌اي دو پهلو و متعارض كه مي‌بايست در مفهومي رازگونه به‌كار بسته شود، مفهومي كه استفاده‌ي دلخواهانه‌ي طبقات حاكمه از آن را در هر لحظه تسهيل نمايد. پاره‌اي مواقع زبان، برخي سرزمين سياسي مشترك، نهادهاي مشترك و مواقع همة اين موارد دركنار يكديگر راهنما و كليد ملّيت هستند. با اين حال، زبان مشترك انگليسي‌ها و امريكايي‌ها، يا سرزمين مشترك، آلماني‌ها  و چك‌ها  را در چكسلواكي ]سابق[ به ملت واحد مبدل نمي‌سازد، در نتيجه اين مفهوم به هر معناي علمي بي‌ارزش مي‌نمايد. ”ملّي‌گرايي“ از منظر واقع‌گرايانه،‌ تلاشي براي تبديل قوانين، آيين و اعتقادات يك ملت يا شهر منفرد به تكليفي براي احساسات متلون شماري ديگر مناطق است. اين اتحاد از آن جايي كه محصول حمايت‌هاي خودبه‌خودي و وابستگي‌هاي طبيعي نيست مي‌بايست دائماً به‌واسطة تلاش‌هاي سنجيده، يعني القاء در مدارس، تبليغ در مطبوعات، قوانين انقيادي و سركوب زبان‌ها و لهجه‌هاي رقيب به واسطة تمسخر و قيمومت، سركوب مراسم و امتيازات اقليت‌ها برقرار باقي بماند.
        خوشبختانه دولت ملّي،هرگز به روياي قدرت متعال و همه جا حاضر نايل نيامده است. اين آرزو فقط در زمان جنگ، هنگامي‌كه مرزها بسته شده و حركت انسان، كالا و ايده‌ها در قلمروي ملّي محدود شده و احساس ترس، سركوب تمايزات را مجاز مي‌سازد به عنوان الگوي آرماني محقق مي‌شود. تمامي دولت‌هاي ملي بزرگ و امپراطوري‌هائي كه حول يك هسته‌ي ملّي شكل گرفته‌اند، اساساً دولت‌هاي جنگي هستند، سياست اين دولت‌ها جنگي و مشغله‌ي فراگير طبقات حاكمه در آمادگي جمعي براي تهاجم مسلحانه تبلور مي‌يابد. تصوير مضحك اين تمايلات، ظهور دولت ناسيونال ـ سوسيال آلمان با اسطوره‌ي ابلهانه‌ي نژادي (كه از اخلاف ابراهيم برگرفته است)، مذهب اُپرائي و كيش منشانه است كه همگي بر جنگ متمركز شده‌اند. 
        در مفهوم شناخته شدة دولت‌ ملّي تنها نوعي تناظر تصادفي ميان ويژگي‌هاي اصلي دولت و بخش‌هاي مديريت دولتي از يك سو و مولفه‌هاي منطقه‌اي از سوي ديگر وجود دارد و نيروهاي رقيب، قلمروهاي رقيب زير نظام متمركز حكومت سركوب مي‌شوند، شاهد اين سرگذشت مراكز ايالتي فرانسه بين سال‌هاي 1900-1600م. و همچنين آن چه امروز در آلمان يعني خاستگاه قديمي آزادي شهري اتفاق مي‌افتد، است. سركوب ويژگي‌هاي منطقه‌اي در راستاي منافع وحدت ملّي، به‌طور نظام‌مند توسط دولت‌هاي مدرن به اجرا گذاشته مي‌شود؛ در اين راستا، قدرت‌هاي مالي متروپليتن شريك عناصر سياسي هستند، زيرا آن‌ها در پي تحميل معيارهاي يكسان به منظور تضمين تسلط خود بر ”بازار ملي“ هستند. 
        هر چند كه نيروهاي سركوبگر ملي‌گرايي در اواسط قرن نوزدهم ظاهراً به پيروزي بي‌قيد و شرطي نايل آمدند امّا همواره با چالشي جديدي مواجه مي‌شدند. در سال 1845 ميلادي فليبرگيست‌ها[852] براي اولين بار به منظور احياء زبان و حيات مستقل فرهنگي پرونس[853] گرد هم آمدند، كه نشان‌دهنده‌ي آغاز جنبش آگاهانه‌ي منطقه‌گرايي بود كه به آرامي نضج يافت و سپس سرعت گرفت. برتون‌ها و پروونس‌ها در فرانسه، چك‌ها و اسلاواك‌ها در امپراطور قديمي اتريش ـ مجار، ايرلندي‌ها، ولزي‌ها و اسكاتلندي‌ها در بريتانياي كبير، باسكي‌ها[854] وكاتالان‌‌ها[855] در اسپانيا، فلمينگ‌ها[856] و والون‌ها[857] در بلژيك و گروههاي شبيه آ‌ن‌ها همواره ادعاي حيات مستقل منطقه‌اي داشته‌اند. اگر اين جنبش در دورة معاصر در آلمان پا نگرفت، از آن جهت بود كه اين كشور بيش از روي كار‌آمدن نازي‌ها نمونه برجسته‌اي از فدراليسم تاريخي بود كه به صورت ابتدايي الزامات استقلال فرهنگي و منطقه‌اي را تامين مي‌كرد، اين جنبش فقط نيازمند تعريف مجدد مناطق متشكله به عنوان بخشي از پروس بود تا آلمان را به عنوان مثال برجسته‌ي جهاني ازمنطقه‌گرايي فرهنگي و اقتصادي تبديل كند. 
        نضج گروههاي منطقه‌اي به پيدايش شبح از هم گسيختگي ملّي كه توهم مهلكي براي دولت‌هاي غرقِ در جنگ بود، منتهي شد، در نتيجه نظامات آموزش ملّي تلاش كردند آگاهي منطقه‌اي را هر كجا كه وجود داشت مضمحل سازند: تاريخ، تاريخ ملي است و كانون حوادث نه شهرهاي محلي كه پايتخت ملّي است. حتي فراتر از اين، شيوه‌هاي زندگي متروپليتن و تبليغات آن كه از طريق مجلات و روزنامه‌هاي رواج مي‌يافتند در پي آن بودند كه تماميت جنبش خود مختاري منطقه‌اي را، اگر نه خائنانه، بلكه مزخرف جلوه دهند. بدين ترتيب حاكميت‌ها از پذيرش منطقه‌گرايي در ساختار موجود سياسي امتناع نموده و جنبش خودمختاري را با نافرماني و عقب‌ماندگي مشتبه ساختند. منطقه‌گرايي با جدايي طلبي و فرقه‌گرايي عجين شده است، به نحوي كه خود منطقه‌گرايان تاكيد بسياري زيادي بر تشكيل دولت‌هاي كوچك مستقل داشتند به اين اميد كه معايب تمركز بيش از اندازه‌ و خرافات استقلال طلبانه‌ي آستينن‌ها[858]1 با افزايش فرصتهاي ظهور خرده مستبدين بالاجبار تحليل خواهد رفت. 
        ناظران روشنفكري چون اگوست‌ كمت[859] و اندكي بعد لاپله[860] از همان آغاز جنبش منطقه‌گرا، نه تنها از آن استقبال كردند زيرا شرايط حد اعلا براي حيات سياسي را ارضا مي‌كرد بلكه اگوست‌‌ كنت پيش‌بيني نمود كه طي يك قرن يا بيشتر 160 واحد منطقه‌اي در اروپا شكل خواهد گرفت. گرچه پيش‌بيني او به طور كامل محقق نشد، حقيقت اين است كه امروزه تعداد بيشتري دولت در مقايسه با اواسط قرن نوزدهم در اروپا وجود دارد؛ مهمتر اين كه تعداد بيشتري از زبان‌هاي ملي در قياس با يك قرن پيش مشاهده مي‌شود. وحدت سياسي، جداي از واقعيت‌هاي منطقه‌اي،‌ با موانع غيرمنتظره‌اي روبرو شده است و به نحوي كه حتي ذيل سرهم بندي ”وحدت ملي“ تفاوت‌هاي بنيادي جغرافيايي، اقتصادي و واقعيت‌هاي فرهنگي آشكار است. نشانه‌ي بارز اين نظام جديد، به رسميت شناخته شدن اصول استقلال فرهنگي تحت حاكميت روسيه‌ي شوروري در زمان لنين بود.
        واقعيت اين است كه منطقه و جوامع واقعي با مرزها و الگوهاي ايدئولوژيك دولت ملّي منطبق نيستند. دولت براي حصر يك منطقه‌ي يكپارچه با عناصر اجتماعي، اقتصادي و سياسي داراي روابط متقارن مفهومي بسيار بزرگ و براي شمول بر كل جامعه‌ي بزرگي چون اروپاي‌غربي  يا قاره‌ي امريكاي‌شمالي، كه در نهايت مي‌بايست به بخشي از نظام بزرگتر مديريت جمعي مبدل شود، بسيار كوچك است. محدوده‌هاي كاركردي، نظير خط‌ آهن قاره‌اي يا صنعت فولاد، نمي‌تواند به طور موثر با مرزهاي سرهم‌بندي شدة يك دولت منطبق شود زيرا روابط گسترده مستلزم چارچوب بزرگتري از نفوذ و مرجعيت، همچنين روابط بسيار نزديك مستلزم  حوزه‌ي ظريف‌تري از تلاش‌ها است. اين امر در مورد هنر، مذهب و علم نيز صادق مي‌باشد كه بنابر ماهيت خود از دارائي‌هاي مشترك نه يك منطقه‌، ايالت يا دولت كه يك جامعه‌ي تمام و كمال مي‌باشد. هيچ راهي جزء سركوب وحشيانه براي محدود كردن علائق يك محقق، اديب يا عضو كليساي كاتوليك در مرزهاي دولت ملي وجود ندارد. علقه‌ها، كاركردها و فعل و انفعالات واقعي اين مرزهاي را در مي‌نوريدند، اين در حالي است كه ارگان‌هاي موثر تمركز نه دولت‌هاي ملي (كه به معناي تفوق پايتخت ملي در عمل مي‌باشد) كه منطقه و شهر منطقه‌اي است. دوگانگي و تضاد علائق محلي براي تمامي عملكردهاي عقلاني سياسي، به معناي احداث خطوط ماگنو[861] فرهنگي نيست.
يكي از نظريه پردازان برجسته‌ي سياسي آكسفورد گفته است: از دلايل عمده براي رها ساختن قدرت سياست، توانا ساختن جهان براي رجعت به گروه‌بندي سياسي طبيعي است كه به معناي گروه‌بندي سياسي در نواحي و گروههاي كوچك‌تر مي‌باشد. برنفورد[862] و گدس  در كتاب ميراث اجتماعي ما اين وضعيت را به همان وضوح نظريه‌ي فوق تبيين كرده‌اند: ”آيا چيزي در تماميت نظريه و عمل سازمان مدرن دولت‌هاي متمركز بزرگ با مگالاپليس‌هاي رقيب‌شان اشتباه به نظر نمي‌آيد؟ اگر طالب آن هستيم كه در صلح و دوستي زمين را شخم زده و در امنيت كامل آن را درو كنيم نبايد در پي شيوه‌ي بهتري از تنظيم زندگي انساني خود برآئيم. اگر تك مركزي به وضح غيرقابل تحمل و هفت مركزي ]هفت پايتخت بزرگ ملي[ ناپايدار و غير عملي به نظر مي‌آيد تمركز زدايي به مثابه گزينه‌ي واقعي صلح و وحدت مجدد اروپائي به نظر نمي‌رسد؟“
        واقعيت‌هاي اجتماعي به هيچ‌وجه با ادعاها، تقاضاها و بهانه‌هاي دولت سلطه كه سياست‌هاي آن به طور موقت فقط با سرنيزه كشور را به پيش مي‌راند هم‌آوا نيست. اگر اين واقعيتها، در آغاز دورة باروك براي تمركز قدرت مفيد واقع شدند، امروزه نيز با وسايل حمل و نقل جهاني، مسافرت‌ها و ارتباطات، نظام جهاني تعامل از طريق كتاب، سينما و سيستم‌هاي صوتي كه به مهم‌ترين فعاليت‌هاي جامعه چارچوبي از مرجعيت كه ديگر نمي‌تواند به مناطق ملي محدود شود، مفيد فايده خواهند بود. 
        از طرفي دولت در شكل سازمان يافته‌ي كنوني‌اش، به محو صميمت و نزديكي اجتماعات اوليه‌ كه بر پايه‌ي همكار فعال روزانه و تعامل رو در رو متكي هستند تمايل دارد، و از طرف ديگر به شكل بي‌رحمانه‌اي سازمان وكنترل فعاليت‌ها را در مقياس قاره‌اي و در نهايت جهاني مختل مي‌نمايد. اين معنا بر تقسيم منابع محدود، جابه‌جايي كالاها و انسان‌ها، مهاجرت‌ افراد و خانواده‌ها،‌ و بهره‌كشي از مناطق فرا ملي و بي‌ثبات اتكاء دارد. سياست سلطه، همان‌طوري‌كه در گذشته به‌وسيله‌ي بريتانياي كبير، فرانسه، روسيه و ايالات متحده اعمال شد و امروزه به شكل شديدتري توسط ايتاليا، آلمان و ژاپن پيگيري مي‌شود صرفاً در راستاي افزايش دامنه‌ي نواحي تخريب و تمدن زدايي شده، عمل مي‌كند. 
با اين حال ناتواني ما در تدبير يك شبه‌ي ساختار مناسب براي تمدن، دليلي براي ياس نيست زيرا بخش عمدة نيروهايي كه براي همكاري و پيوند انسانها وارد عمل شده‌اند نوپا و نيروهايي كه بر عليه چنين تعاملي عمل مي‌نمايند ديرپا بوده و عميقاً در عادات نهادي و سازما‌ن‌ها ريشه دارند. شكست ما در تدبير فضايي براي تنفس در بحبوحه‌ي تلاش‌هاي ستيزه‌جويانه-اگر مورد جزيي و مشكوك قرن نوزدهم را از اين امر مستثني بدانيم-بخشي به جهت اينرسي نيروهاي تاريخي است.
        به موازات حفظ دولت‌هاي سلطه كه سنت‌هاي استيلاي سرزميني و استثمار طبقاتي را جاودانه‌ مي‌سازند، تلاش گسترده‌ براي نيل به ترتيبات بسيار مطلوب  فرهنگ سازماني، بيشتر به آن مي‌ماند كه حفاظت از خزانه‌ي عمومي را به دسته‌اي از سارقين كهنه‌كار سپرده باشيم. دامنه‌ي نظارت بر قلمروي سرزميني، هم آن طور كه در طرح اوليه‌ي جامعه‌ي ملّل تصريح شد نتوانست تضاد ذاتي دولت‌هاي عضو را به شكلي از تعاون كه بر تحليل قدرت و پرستيژ آنها دلالت داشت مبدل نمايد.
        اين تلاش از همان ابتدا محكوم به شكست بود. زيرا ناظران كاركشته‌اي از مدت‌ها قبل در حدود سال‌هاي 1919م. زمينه‌هاي شكست اجتناب‌ناپذير آن را پيش‌بيني كرده بودند، آن چه پس از آن سال‌ها اتفاق افتاد مويد واقع‌گرايي تحليل مقدماتي بود. 
        براي بازسازماندهي اجتماع سياسي و اخلاقي كردن مجدد جامعه‌ي مدرن كه مي‌بايست در كنار يكديگر عمل نمايند، فاصله‌ي كوتاه زماني يك نسل، برا ي تحولات كارآمد بسيار كوتاه است. بنابراين قطع اميد از نتايج تلاش‌هاي نسل گذشته، حداقل يكي دو قرن زود به نظر مي‌رسد. همزمان، شناسايي واقعيت‌هاي اقتصادي و منطقه‌اي، كه به واسطة اسطوره‌گرايي دولت ملي با طرح‌هاي خود خواهانه‌، پيروزي‌ها، سلطه و ادعاهاي جنگي مورد چشم‌پوشي قرار گرفته است داراي اهميت شاياني است. 
        هيچ تلاشي براي بهينه‌سازي ساختار اجتماعات و شهرها، بدون تعريف مجدد نواحي بر معناي وحدت سرزميني در انطباق با واقعيت‌هاي ملموس اجتماعي، اقتصادي و جغرافيايي قرين موفقيت موفق نخواهد بود. همين‌طور هيچ‌گونه تحول موثر در واحد منطقه‌اي بر مبناي موقعيت‌هاي گذشته‌ي تاريخي عملي نيست. آن چه مي‌تواند در اين راستا موثر واقع شود نه ساختار گذشته، كه ساختار در حال ظهور است ساختاري كه نه فقط بر ثبات جغرافيايي، بلكه بر متغييرهاي اجتماعي كه از نسلي به نسل ديگر باز تعريف و طرح‌ريزي مي‌شود متكي هستند. آنچه در مخيله‌ي ما مي‌گذرد تدوين و طراحي نظام حكومت فدرال است كه بر يكپارچگي فزاينده‌ي منطقه با منطقه، ايالت با ايالت و قاره با قاره مبتني است كه تمامي آن‌ها از انعطاف كافي براي تطبيق با تحولات مستمر در زندگي محلي و فرا منطقه‌اي برخوردار خواهند بود و بلافاصله به كارآمدتر ساختن كاركردهاي سياسي، اقتصادي و فرهنگي مركز تمايل خواهند يافت كه نبود آن كاستي اكيد در نظام تعاوني امروز به شمار مي‌رود.
        از آن‌جايي كه ثبات كاذب دولت‌ ملي، از طريق جباريّت، ستم يا چشم‌پوشي محض از ويژگيهاي محلي حاصل آمده است، مي‌بايست ثبات پوياي ملّي را جايگزين موقعيت تنش‌زا نموده و به نحوي آن را تعديل نماييم كه انباشت معضلات موجب بسيج بيمارگون تجاوز و خصومت نشود. اين نظام فدرالي را مي‌بايست بر اساس روح‌ گزاره‌ي باشكوه بليك[863]، يك قانون براي شير و گاو ستم مي‌باشد، به تصوير كشيد.
        اصل مهم ديگري كه مي‌بايد در بازسازي مناطق تبلور يابد هنوز ناگفته باقي مانده است و آن نسبيت اجتماعي است. ذيل اين مفهوم مي بايست سياست‌ها و خطي‌مشي‌ها تحولات عميقي را كه در كليت تصوير جهان به‌وقوع پيوسته است مورد تاييد قرار داده و بيان نمود. در قرون وسطا، آدمي خود را مركز كيهان تلقي مي‌كرد؛ و اروپاييان بر اين باور بودند كه موقعيتي مطلوب محوري را در ميان تمدن‌هاي جهاني كه به شكل ياس‌آوري عقب‌مانده بودند به خود اختصاص مي‌دهند. اين طرز تلقي به لحاظ سياسي در ساختار سلسله مراتبي جامعه تبلور مي‌يافت: هرم اجتماعي طبقات كه در راس آن پايتخت قرار داشت. مفهومي باروكي زمان و مكان اين تصوير را به تفصيل دگرگون ساخت؛ با اين حال در چارچوب دولت‌هاي درحال نضج، ساختار سلسله مراتبي نظريه‌ي قرون وسطا را كاملاً مندرج بود. دولت‌هاي اروپايي  به لحاظ موقعيت محوري جانشين يكديگر مي‌شدند در حالي كه در چارچوب ملّي، شهر مركزي، قدرت وفرهنگ تمامي كشور را در خود متمركز مي‌ساخت.
تحت ظهور جهان جديد، اين ديدگاهها، مندرس گشته و حفظ اين نظام روابط به كاري عبث مبدل مي‌شد. از منظر نسبيّت هيچ دولتي نمي‌تواند ادعاي تسلط نموده و هيچ موقعيتي در اجتماع از جايگاه محوري برخوردار نيست. از اين ديدگاه هر واحد و هر فعاليت، جداي از كوچكي و اهميت ظاهري‌اش داراي اهميتي في‌نفسه براي كليت جامعه مي‌باشد. با توجه به نظام ارتباطات لحظه‌اي، هر مركزي مي‌تواند به واسطة هدف يا كاركرد خاص به مركز جهان مبدل شود، زيرا براي گونه‌اي خاص از عمل جراحي ديگر ضرورتي براي مراجعه به نيويورك احساس نمي‌شود بلكه مي‌توان به شهر كوچك روچستر  در ايالت مينوسوتا مراجعه كرد؛ هم چنين براي امور خاص فرهنگي مي‌توان به جاي دانشگاههاي لندن در پاريس، عازم آكسفورد يا پويترز[864] شد. 
        اقتدار تحت نظام در حال ظهور نسبيّت سياسي، موضوعي نه در حيطه‌ي توان كاركردي و نه حجم يا امتيازهاي فضايي شامل اندازه، موقعيت، قدرت مالي يا انحصار تمامي اين خصائص كه في‌نفسه اهميت يك شهر يا اجتماع را تعيين مي‌كند، نيست. از آن جائي كه ويژگي‌هاي فرهنگي غير قابل قياس هستند، به‌طور نسبي كشوهاي كوچكي نظير بلژيك، هلند، دانمارك، سوئد و نروژ بسيار بيش از كشورهاي بزرگي چون انگلستان و آلمان  به بسط زندگي معاصر كمك كرده‌اند.
________________
VIII: تمدن زيست ـ فني                        منشآت قوالب جديد    ]25[
]تصوير بالا[ خانه‌ي ييلاقي طراحي توسط فرانك‌ لويد رايت، به‌دنبال گرته‌برداري‌هاي زيبايي از معماري كلبه‌هاي بومي چوبي كه به‌وسيلة اچ.اچ. ريچاردسن در نيوانگلند ظهور يافتند، رايت  در دهة نود قرن نوزدهم كار خود را بر بنيان تازه‌اي آغاز كرد. آثار وي يك قرن تجربه‌ي ساخت و ساز حومة در وحدت باغ و خانه به اوج رسيد. با كشف مجدد پنجره‌هاي نواري، كنار گذاشتن اشكال مهجور، تطبيق آزادانه‌ي خانه با ضروريات زندگي جديد و در تجسم مفهوم ميهمان‌نوازي و رفاقت غرب ميانه‌ي امريكا، مفهوم جديدي از فضا، حذف ديوار حائل ميان محيط دروني و بيروني، و نيل به آزادي را بدون قرباني كردن نظم برجسته‌تر مي‌ساخت. كار رايت پيشگام نظم جديد بود.
]عكس‌هاي رديف دوّم[ عناصر خانه‌ي ژاپني. استعداد ژاپني‌ها براي حذف حشو و زوائد، مفهوم زيبائي محض و دقائق زيباشناختي در چايخانه و مراسم صرف چاي، فنون ساده چوب و كاغذ، از اواسط قرن نوزدهم به واسطه مطبوعات ژاپني در ذهن غربيان جاي گرفته بود. استفاده‌ي آن‌ها از پنجره و ديوار كشوئي، كنترل فضاي دروني و بيروني با اين ابزار، بهره‌برداري ازديوار-به عوض گنجه‌هاي كوچك-براي انبار و ساير تاسيسات دست مايه‌هاي پر معنايي را براي معمار غربي فراهم مي‌آورد كه مي‌بايد آن‌ها را به اشكال فني مدرن ترجمه كرد، كه تاوان ناچيز تمدّن براي سبوعيت خشك كاست نظامي ژاپن بشمار مي‌آيد.
]رديف سوّم[ طرح توني‌ گارنيه[865] براي موسسه‌ي آفتاب درماني: طرح پيشرفته‌اي براي درمان سل، كه مقدمه‌ي طرح‌هاي لكوربوزيه[866] و كوبيست‌هاي[867] دهة بعد شد. دِين معماري مدرن به بيمارستان يعني ديوارهاي ممتد، درهاي بدون حاشيه‌ي تزئيني، فضاي تميز وبي‌نقص دروني، كه تا حدودي از بيمارستان پُست ـ ليتسرين[868] اقتباس شده است، آن‌طوركه شايد و بايد مورد اذعان قرار نگرفته است. اين مزايا امروزه غالباً در موسساتي كه با انگاره‌ي كاذب ”راحتي و خلوت“ كه ديگر نقطة كافي بر خصائص اليتام‌بخش نور، رنگ، نظم و آرامش بصري به شمار نمي‌رود، زايل مي‌شود. 
]رديف پايين تصوير سمت چپ[ آشپزخانه‌ي مدرن امريكايي: آزمايشگاه كاملاً نظام‌مند براي آماده كردن غذا، همچنين منسجم و كار آمد كه مانع از بهره‌برداري به عنوان اتاق‌نشيمن شده و در عين  حال محرك استفاده از فضاي همجوار به جهت تناسب با مبلمان جديد به عنوان اتاق غذاخوري مي‌گردد. اشكال مدرن از آشپزخانه و حمام، دو بخش عمدة زيست ـ فني مسكن مدرن، كه از ديگر فرهنگ‌ها كاملاً متمايز هستند به مابقي بخش‌هاي خانه تسري يافتند. (عكس از موزه‌ي هنر معاصر)
]رديف وسط تصوير سمت چپ[ دفاتر جديد ديوانسالاري در واشنگتن، يادماني از برنامه‌ريزي شهري غير عقلاني و غير منطقه‌اي، حياط‌هاي بسته كه نور خورشيد را بدون بهره گرفتن از نسيم تابستاني به دام مي‌اندازد و پنجره فداي عظمت و حجم كلاسيك شده و به اتلاف باورنكردني منابع مالي در احداث ستون هاي رخوت آور سنگي كه نور و هوا را حذف كرده‌اند منجر مي شود. هيچ تعريف واضحي از كاركرد ساختمان يا موقعيت بخش‌هايش به چشم نمي‌خورد. اين بناي يكپارچه الگويي استادانه براي بناهاي تجاري در هر شهر را فراهم ساخته است: متأسفانه اين ساختمان به جهت زيباشناختي در راستاي نمايش تصوير منسوخ خياباني عهد باروك ،‌كه مشخصه‌ي نظام استبدادي است، سازمان داده شده. (عكس از اوينگ گالوي) 
]رديف پايين تصوير سمت راست[ قفس نمايش ميمون‌ها در باغ‌وحشهاي مدرن: رجنت پارك لندن، ديوار مدور در شرايط مطلوب آب و هوايي به سمت آفتاب باز مي‌شود و مي‌توان آن را به‌طور كامل بست: بدين ترتيب اين فقس با فصول و نيازهاي حياتي حيوانات محبوس انطباق مي‌يابد.(عكس از موزه‌ي هنر معاصر)
________________
VIII: تمدن زيست ـ فني                        يادمان در برابر ساختمان ]26[
]رديف بالا تصوير سمت چپ[ كتابخانه‌ي عمومي نيويورك. امكانات كارآمد به عنوان محلي براي جاي دادن كتب، دست نوشته‌ها و محل كار محققان، نويسندگان و خوانندگان به طور اكيد به واسطة قرباني كردن فضا، راحتي و كارآئي در مقابل ويژگي يادمان و صلابت زايل شد. اين كتابخانه محلي يك دهه پس از افتتاح، دچار ازدحام و خفگي شد. نور، هوا، فضا و سكوت-كه بنابر گفته‌هاي دام‌ باتلر[869] تجملات بنديكتي[870] هستند-تماماً فداي طرح كاملاً احمقانه شدند. (عكس از موزه‌ي هنر معاصر)
]رديف وسط تصوير سمت راست[ معبر فرعي در ساني در سايد گاردنز[871] شهر  جزيره‌ي لانگ با فضاي سبز عمومي در مركز اف.ال.آكرمون معمار[872] طرح منتظم و جامع از نظم جديد: حياط باز در جوار جاده يا خيابان مشخصه‌ي ساختار بلوك‌ها در زيلن‌بو[873] مي‌باشد. ساني سايدگاردنز با استفاده از ابتكارات فني و اجتماعي، به تجربه‌ي طرح‌هاي خانه‌سازي فدرال دورة جنگ ادامه داد. كه شايستگي‌ها و نقاط قرن آن در طراحي منطقي واحدهاي همسايگي و توسعة محلات راه را براي جنبش خانه‌سازي اجتماعي  در مقياس كلان كه به سال 1932 م. در واشگتن شروع شده بود، همواره كرد. فروپاشي ساني‌سايد گاردنز در دورة بحران اقتصادي، علي‌رغم نبود هر گونه‌ خطاي اساسي در طراحي، نشانه‌اي اجتناب‌ناپذير عدم امنيت مالكيت خصوصي مسكن، حتي نوع غير بورس بازانه‌ي آن بود كه به‌وسيلة تعاوني‌ها يا شركت‌هاي با مسئوليت محدود، تحت ساختار مالي موجود ترويج مي‌شد. مسكن با مالكيت عمومي تنها راه حل گريز از اين وضعيت بود. (عكس از بي.جي.لوبشز)
]رديف پائين تصوير سمت چپ[ كاخ شوراها در مسكو، طرحي كه عظمت باستاني‌اش ياد‌آور روسيه‌ي دورة پطركبير تا جمهوري كارگران آزاد مورد نظر لنين مي‌باشد، همان تفكر مربوط به خطا‌هاي پرفيس وافاده‌ي آسمان خراش‌هاي سوداگران امريكايي در اين جا مشهود است. براي مشاهده‌ي تصويري متفاوت از اتحادجماهيرشوروي سوسياليستي ]سابق[ به عكس 27 رجوع نمائيد.(عس از سوفوتو)
]رديف پائين تصوير سمت راست[ آپارتمان‌هاي مربوط به اتحاديه كارگران جوراب بافي فيلادلفيا: اين آپارتمانها نه تنها نامد نظم جديد در زندگي و برنامه‌ريزي شهري است، بلكه نشانه‌ي اهميت جنبش اتحاديه‌هاي كارگري و تعاوني‌ها در تمركز تقاضاي مسكن است. 
________________
اين معنا به شكل منطقي در قانون اساسي اوليه‌ي ايالات متحده، بواسطة اختصاص همان تعداد سناتور به جزيره‌ي كوچك رد كوچك و ايالت گسترده‌ي پنسيلوانيا به رسميت شناخته شد. در دورة گوته، وايمار استيلاي فرهنگي مضاعفي در مقايسه با برلين متمركز اعمال نمود: با توزيع مجدد قدرت مالي، سياسي و علائق فرهنگي، كه اينك در مرحله‌ي ابتدايي قرار دارد، اصل نسبيّت اجتماعي در الگوهاي شهري و منطقه‌اي ادغام خواهد شد به نحوي كه ديگر يك مركز منفرد، امتيازات را انحصاري نكرده، يا فعاليت‌هاي خود را جايگزين تمامي مراكز نخواهد ساخت.


2: فرايند منطقه‌اي شدن
ساختار منطقه‌اي و جهاني جامعه، به اندازه‌اي كه هواداران تمركز مالي و سياسي مي‌پندارند موهوم و پرت نيست. زيرا جريانات بين‌المللي چنان در جامعه‌ي مدرن ريشه دوانده‌اند كه صرفاً با كوشش‌هاي عامدانه مي‌توان آن‌ها را از ريشه برانداخت. سازمان‌هاي علمي و صنعتي جهان نظير بنيادهاي راكفلر[874]، گوگنهايم[875] و كارنگي[876] بدون دخالت‌هاي مستمر دولت‌هاي موجود مرزهاي ملّي را پشت سر خواهند گذاشت. 
        در واقع قبل از آن كه جنگ جهاني اوّل گرايشات واپس‌گرايانه را بر انگيزد، اشكال سازماني جديد كه ذكر آنها رفت، موفق عمل كرده بودند. جهان قبل از سال 1914م. جايي بود كه انسان مي‌توانست بدون گذرنامه يا اجازه‌ي مخصوص دركشورهاي متمدن كه هواداري از جامعه‌ي اروپائي در مراكز جهاني، جايگزين محدوديت‌هاي كوته فكرانه‌ي ملي‌گرايي مي‌شد، سفر نمايد. هم اين‌طور، الگوي منطقه‌اي زندگي بيش از پيش همساني‌هاي خود خواسته يا تحميلي ملّي را عقب مي‌راند. منطقه‌گرايي و جهاني شدن بر خلاف اشكال سنتي دولت‌گرايي ستيزه‌جو به عوض مقابله با فرهنگ مدرن، علي‌رغم ويژه‌گي منطقه‌اي وغير جهاني نظام مالي، در راستاي آن عمل مي‌كردند.
        شديدترين مخالفت با ساختار منطقه‌اي و جهان وطني جامعه‌ي سياسي از عقده‌هاي روان‌شناختي ريشه مي‌گرفت كه به طور ماهرانه‌اي حول انگاره‌هاي حاكميت ملي و دولت متمركز ساخته و پرداخته شده بودند. تا كنون، نوعي نابخردي غيرقابل تحمل نه تنها در راستاي تضعيف حس توان بلكه به عنوان توجيهي در خدمت تضادهاي آشتي‌ناپذير ملّي بوده است و انسانها مجبور بودند نشانه‌هاي خدا گونه‌اي از قدرت و خرد را به ملت يا دولت منتسب نمايند كه هرگز در صورت سلامت عقل براي خود قايل نمي‌شدند. نمادهايي نظير سرزمين پدري، پادشاه، و پرچم قديمي، به روش ماشيني غيرارادي، مردم را به سوي اتحاد مي‌راندند، مردمي كه مي‌توانستند در ارتباط با واقعيت‌هاي روزمرة زندگي جمعي، شعور و قضاوت عقلاني از خود به نمايش گذارند. 
        براي خنثي ساختن اين غده‌هاي احساسي بَدَوي و نقطة پايان گذاشتن بر اين واكنش‌هاي ديرپا، نظام بسيار انساني از وفاداري‌ها مي بايد تدارك شود.
        بسط تاريخي جنبش منطقه‌گرايي در اين راستا، مورد موثري مي‌باشد، اين جنبش به ما مي‌آموزد كه جريان توسعه مستقيماً از حقايق علمي و داوري عقلاني به پذيرش و حوزه‌ي كاربرد اجتماعي رهنمون نمي‌شود بلكه اين فرايند از اشتياق حسي پويايي آغاز مي‌شود كه از يك طرف با مفهوم شكست و عجز، و از سوي ديگر با نگرش جديدي از زندگي در ارتباط است. فقط در مرحله‌ي بعدي است كه جنبش به اصل منطقي، يعني بنيان اقتصادي و علمي نظام‌مند دست‌ مي‌يابد. هم آن طوري كه يكي از محققين فرانسوي در مورد منطقه‌گرايي خاطر نشان كرده است اين گرايش به عبور از يك چرخه‌ي منتظم تمايل دارد كه با احياي شعر و زبان آغاز مي‌شود و با برنامه‌هايي براي تقويت اقتصاد كشاورزي و صنعت منطقه‌اي، و تسهيلاتي در راستاي حيات سياسي مستقل‌تر و بر پا داشتن مراكز محلي آموزش و فرهنگ به پايان مي‌رسد. اين چرخه از توسعه به قدري عام به نظر مي‌رسد كه آدمي مي‌تواند آن را در هند و به همان شكل در كاتالونيا مورد مداقه‌ قرار دهد؛ من بر اساس طبع و مشرب منطقه‌گرايي خود،‌ ترجيح مي‌دهم توضيحات خود را از نمونه‌ي در دسترس، يعني ايالات متحده استخراج نمايم.
        با آن كه فرانسه قديمي‌ترين حامي فرهنگ منطقه‌گرايي مبتني بر آگاهي است، مي‌توان ايالات متحده را به عنوان نمونه‌اي حاوي فرايندهاي فرهنگي ناخودآگاه و نهفته در نظر گرفت كه با تمام قوا در راستاي منطقه‌گرايي عمل مي‌نمايند. قبل از جنگ‌ داخلي، تعدادي نواحي فرهنگي متمايز در ايالات متحده شكل گرفته بودند كه هر يك داراي سياست، هنر و راه و رسم زندگي مختص خود بودند. نيوانگلند، تايد واتر و پيدمونت ورجنيا، كاروليناي جنوبي،كنتاكي و لوئيزيانا، داراي سنن متمايز و خاصي بودند هر چند كه مرزهاي ايالتي همواره با مجموعه‌هاي منطقه‌اي انطباق نمي‌يافتند. در نيوانگلند و نيويورك چرخه‌ي شاعرانه‌ي منطقه‌گرايي، كه تا حدود زيادي به‌وسيلة قانون فدرال اوليه‌ ايالت‌ها ياري مي‌شد، آغاز شده بود. هاتورن[877]، امرسون، توره در وهله‌ي نخست نيوانگلندي و در مرحلةبعدي به خاطر وحدت گسترده-كه براي شكوفايي زندگي محلي ضروري بود-كه در عرصه‌ي جهاني به يك اندازه امريكايي شناخته شده‌اند، امريكايي به شمار مي‌آيند. گرچه ويتمن[878] و ملويل[879] بر خلاف اين سه تن، به تاكيد بر هويت‌شان با ]عبارت[ ”اين ايالت‌ها“ كه به عنوان يك كل در نظر گرفته مي‌شد تمايل داشتند؛ مي‌توان در اين علقه، تاثير بندر جهان وطن و پررونق نيويورك، شهر امپراطوري، را مشاهده كرد كه رهبري مالي قاره را يدك مي‌كشيد. 
        چرخه‌ي نثر و چرخه‌ي اقدامات عملي به واسطة جنگ داخلي و مهاجرت به سمت غرب كشاورزان به دنبال تقسيم سخاوتمندانه‌ي عمومي زمين ذيل قانون‌ها امستيد[880] و مهاجرت عظيم غير انگليسي زبان‌ها دچار آشفتگي شد. پيوندهاي منطقه‌اي در اين همهمة زبان‌ها، در اين امواج داد و ستد، در اين جا به جائي جمعيت ناپديد شد و شركت‌هاي جديد، تراستهاي نفتي، تراستهاي فولاد، تراستهاي بسته‌بندي، از تصميمات قديمي ايالت‌ها صرفاً به منظور حمايت از شركت‌هايشان در برابر نظارت ملي بهره‌برداري كردند. امّا در نوشته‌هاي ليبرتي ‌هيد بيلي[881] در شرق ]امريكا[ و فرديك جكسن‌ترند[882] در غرب ميانه روي‌همرفته چرخه‌ي نثر مورد غفلت واقع نشد؛ در حقيقت، بيلي يكي از رهبران برگ در احياء و روستايي كردن مجدد انديشه بود كه زير پوسته‌ي استثمار ماشيني قرن نزدهم شكل گرفت. كار دانشكده‌هاي ايالتي با مكاتب در حال نضج كشاورزي به واسطة بررسي‌هاي تفصيلي و تجارب عملي در مقياس كلان ‘ر عهده‌ي وزارت كشاورزي ايالات متحده محول شد. در واقع، نقشه‌هاي خاك شناسي شهرستان‌ها كه توسط اين وزارتخانه تهيه شد گرچه داراي گزارشات بسيار تخصصي در باره‌ي زمين‌شناسي بود، در خود نطفه‌هاي نقشه‌برداري از چگونگي استفاده از زمين را نيز به همراه داشت كه يكي از ابزارهاي برنامه‌ريزي منطقه‌اي است. منطقه‌ي يكپارچه، منطقه‌اي اراده‌گرايانه و در عين حال مستعد آن بود كه به پيش رانده شود. 
        طي آخرين دهه كه الگوي منطقه‌اي به‌وسيله‌ي جنگ داخلي با تاكيد بيش از اندازه بر يكپارچگي و تمركز قدرت دولتي متوقف شده بود، مجدداً جان گرفت. طي آخرين نسل، فرصت‌هايي براي گروههاي تازه از راه رسيده جهت احداث خانه‌هاي دائمي براي خود و جذب در محيط وجود داشته كه تا حدودي الگوي اوليه‌ي سرزمين مادري را مورد تبعيت قرار داد به نحوي كه ايتاليائي‌ها جذب مناطق پرورش ميوه‌ي كاليفرنيا شدند، در حالي كه زمستان‌هاي سخت مينوستا، نروژي‌ها و سوئدي‌هاي سازگار با اين شرايط را جلب كرد.
        اين گويش‌ها و فرهنگ‌هاي التقاطي كه از كشورهاي باستاني به ارث رسيده بود رنگ و بوي خود را به الگوهاي منطقه‌اي جديد كه در حال ظهور بودند وام مي‌دادند و بدين ترتيب امكان احياي چرخه‌ي شعر و نثر فراهم مي‌آمد، اين روند نه فقط در جنوب، نگرش منفي از فرقه‌گرايي، واژه‌اي ننگ‌آور كه به‌وسيلة شمالي‌ها ابداع شد، راه را براي تفاسير بسيار مثبت از منطقه‌گرايي باز كرد، بلكه پاره‌اي از تعابير بسيار واضح و روشنگر از فلسفه‌ي سياسي منطقه‌اي از سوي پروفسور هوارد ادوم[883] و همكارانشان در چيپ هيل[884] انتشار يافت.
        آگاهي شاعرانه از جايگاه منطقه‌اي و مفاهيم فرهنگي‌اش، به‌واسطة گروهي از شاعران و نقاشان، با خصائص متمايز منطقه‌اي به منصه‌ي ظهور رسيد: آگاهي هنرمندان از هويت و گويش محلي، حتي هنگامي‌ كه موضوعات مورد نظرشان فاقد خصيصه‌ي محلي بود، كاملاً مشهود بود. كارل ‌سندبرگ[885]، واشل ليندسي[886]، شروود اندرسن[887]، تئودور درايزر[888]، سينكلر لوئيس[889] و ويلا كاتر[890] در غرب ميانه، به‌وسيلة نقاشاني چون توماس بنتون[891] از ميسوري و كتب در حال نضجي از ايلينونز مورد تبعيت قرار مي‌گرفتند. الن گلاسگو[892]، جوليا پيتركين[893]، و جان گولد فلچر[894] در جنوب، با نويسندگان متاخري چون جان كروو ران سوم[895]، پيشگامان تحول ودگرگوني آگاهي فرهنگي منطقه‌اي هستند كه در مرحله‌ي سوم و چهارم، غالباً نقش بسيار فعالي را در جنبش‌هاي اقتصادي-سياسي نسل بعد بازي مي‌كنند. روندهاي مشابهي در بسيار از نواحي نظير اكلاهما، نبراسكا، مونتانا و نيومكزيكو نيز اتفاق افتاد.
        همين تمايلات در ديگر نواحي نيز ظهور يافته‌اند: شهود شعرا در تحقيق عميق در خصوص مسايل محلي با گروه نوظهوري از مورخين، مردم‌شناسان، اقتصاددانان و جغرافي‌دانان همراهي مي‌شد. بخش عمدة اين مسايل كه به خاطر علاقه‌ي ما به نگرش‌ها و منابع ساختگي ملّي مورد چشم‌پوشي قرارگرفته و از نظر دور مانده بودند در عمل احياء و ارزش‌گذاري شدند. در نتيجه براي دستيابي به يكپارچگي از طريق سركوب تفاوت‌ها، اينك به جايي رسيده‌ايم كه مي‌توانيم به وحدت موثرتري از طريق انسجام و بازنمايي تفاوت‌ها دست يابيم. 
        امّا نيوانگلند هرگز خودآگاهي‌اش را تماماً به عنوان يك واحد منطقه‌اي از دست نداد، حتي هنگامي‌كه پس از جنگ داخلي، حيات كشاورزي‌اش رو به افول گذارد، بخشي از شور تشخص قديمي آن در مكتب ادبي سارا‌ آرن جووت[896] و پيروانش متبلور شد و منسلوهومر[897] و آلبرت پينكام ريدر[898]، جداي از جورج فولر[899] تصاوير حماسي آرن از زندگي را در نقاشي‌هاي اصيلي جاودانه‌ ساختند كه به احتمال زيباترين تصاويري است كه هنرمندان امريكائي كه تا كنون بدان دست يافته‌اند، در عين حالي كه در مراحل بعدي رابرت فروست[900] و اي. اي. رابينسون[901] در علائق شخصي خود، هويت فرهنگي نيوانگلند قديمي را حفظ كردند. نيوانگلند، همچنين گروه جديدي از دانشمندان و برنامه‌ريزان را كه علقه‌هاي جديدي از ژئوتكنيك را تجسم مي‌بخشيدند، پرورش داد: جي. پي‌مارش[902]، نخستين حامي حفاظت محيط زيست، شالر[903]ِ زمين‌شناس، چارلز اليوت[904] دوّم كه ايده‌ي آلمستد دربارة پارك منظر را به بخش‌هاي بكر منظر تعميم داد، و بنتون مك‌كي، مؤسسين آپالاچين ‌تريل[905] بودند كه يكي از حاميان نظري و فلسفي برنامه‌ريزي منطقه‌اي نسل ما بود.
طي پنجاه سال گذشته، فعاليت‌هاي عملي در رابطه با علوم منطقه‌اي گسترش يافته است، كه نقاط عطف بسياري دارد. كه مي‌توان از آن ميان به آغاز جنبش حفاظت محيط زيست به‌وسيلة رئيس جمهور روزولت در سال 1908، تدوين برنامه‌ي منطقه‌اي براي ايالت نيويورك در سال 1926 م. طرح‌هاي حفاظتي و ساخت نيروگاه در مقياس عظيم به وسيله‌ رئيس جمهور اف. دي. روزولت در جهت توقف تخريب خاك و كنترل سيل اشاره كرد. تمايل به مناطق به عنوان كانون‌هاي فعاليت انساني پديده‌اي در  حال نضج مي‌باشد و تماماً به لحاظ توسعه‌ واجد اهميت هستند. ابتكار به‌كار رفته در دره‌ي تنسي كه مجموعه‌اي از شهرستان‌ها و ايالت‌هاي منفصل را به عنوان ناحيه‌اي يكپارچه براي توليد انرژي مد نظر قرار دارد پيشينه‌ي قوي براي طرح‌‌هايي مشابه در ديگر واحدهاي جغرافيايي بزرگ، نظير دره‌ي كلمبيا و دره‌ كانكتيات فراهم آورد. اين ابتكارات تا كنون تمركز زندگي سياسي را متحول نكرده‌اند. زيرا بسياري از اين ابتكارات به صرف اين‌كه در مرزها و قلمروهاي نامرتبط به اجراء گذاشته مي‌شوند، دچار نقص بودند، در عين حال دست كم نقاط عطفي را فراهم آورده‌اند كه مي‌بايست در عرصه‌ي بين منطقه‌اي و زير منطقه‌اي ترغيب شوند. 
چيزي كه اهميت آن كمتر از روند عمومي در شناسايي واقعيت‌هاي اقتصادي و جغرافيايي بنيادي نيست ظهور واحدهاي جديد اداري-سياسي بوده است. تقسيم كشور به استان‌هاي بزرگ ميان منطقه‌اي بر اساس تقسيم‌بندي بانكهاي كشاورزي فدرال، بانكهاي پس‌انداز فدرال، مديريت يكپارچه‌ي فدرال تا حدودي كم‌رنگ بود. در چارچوب عرصه‌‌هاي يكپارچه‌ي محلي با قلمروهاي سياسي متعارض، ساختار كميسيون پارك بين ايالتي پاليسادس[906] براي نيويورك و نيوجرسي، و بندر نيويورك ـ نيوجرسي  ذيل دولت نيويورك، به يك اندازه نشان دهنده‌ي شيوه‌ي واقع‌گرايانه و عقلاني مديريت مي‌باشد. 
        براي آن كه تقسيمات و ساختارهاي اداري فرا منطقه‌اي جديد به نواحي آشفته يا سرهم‌بندي شده و غريب تبديل نشوند، مي‌بايست عناصر جغرافيايي و فرهنگي مناطق سازنده‌ي آن نواحي مد نظر گيرد. به عبارت ساده، ايالت‌هايي وجود دارد كه با توجه به جايگاه ميان منطقه‌اي آنها مي‌بايست ساختار اداري آن مرزهاي دولت ملّي را پشت سرگذارد. آبراهه‌ي درياچه‌هاي بزرگ سنت لورنس يكي از اين نواحي است. (ضمناً پروژه‌ي انتقال برق دره‌ي راين عليا تحت هر گونه نظام منطقي حكومتي، ناحيه‌ي ذغال و آهن لورين و حوضه‌ي سار سه نمونه از اين نواحي در اروپا هستند.)
        در عين حالي كه مناطق به واحدهاي پايه‌اي حيات اقتصادي وسياسي مبدل مي‌شوند، روابط ميان منطقه‌اي در ايالت‌ها و روابط ميان ايالتي در محدوده‌ي ملّي نيز، هم به دليل بحران‌ها و هم همكاري‌ها، از اهميتي همسان برخور دارند. با اين حال انتزاع ساختار مناطق به شكل خود به خودي به رفع معضلات منجر نخواهد شد، بلكه بر عكس اين فرايند مي‌تواند به نضج مسايل جديد منجر شود؛ زيرا همان  طوري يك مهندس معمار خاطر نشان كرده است مسايل هيچ كشوري براي هميشه با يك راه حل خاص پيوند نخورده كه بتواند براي هميشه با سهولت و خوشي به حيات خود ادامه دهد. وجه مميزه‌ي خلق بنياني مستحكم براي فعاليت‌هاي اقتصادي و اجتماعي به معناي اهميت هر چه بيشتر معضلات جديد است كه مبرمترين معظلات را تجسم بخشيده و به نتايج موثرتري رهنمون خواهند شد. اين سطوح ميان منطقه‌اي از قدرت، نظارت و ماليات بندي-كاركردهايي كه به تعريف سياسي حاكميت دلالت دارد-به طور ايده‌ال مي‌بايد به واسطة تجربه‌ي جمعي طراحي گردند. به هرحال اين تجربه به‌وسيلة عوامل غيرعقلاني مختلف محدود مي‌شوند. اين عوامل، حتي در كشورهائي نظير ايالت متحده‌ي امريكا و كانادا  كه فاقد مرزهاي نظامي و ادعاهاي متخاصم نيستند، نيز موانعي را به وجود مي‌آورد: از اين رو، واحد بين منطقه‌اي كنترل و نظارت مي‌بايست به طور موقت همسان دولت سياسي موجود باقي بماند. 
        با اين حال ميان كاركردهاي دوگانه‌ي دولت، به مفهومي كه در قرن نوزده و حتي بسيار متاخر، طي دو نسل گذشته ]به احتمال نيمه‌ي اوّل قرن بيستم ميلادي[ تعريف شد، قائل به تمايز بود. اين تعريف از يك طرف به دولت مقتدر معطوف است كه مخلوق انگاره‌ي باروكي است: دولتي مبتني بر سرزمين واحد، نيروي نظامي، كه هدف خود را به حفظ قدرت، املاك و امتياز طبقات حاكمه معطوف ساخته است. اين شق از دولت در روند بسط و تكامل خود عملكردهاي خدماتي بسيار مهمي را بر عهده گرفت: اين دولت صلح و نظم داخلي، امنيت شاهراهها و اجراي عدالت ميان افراد و گروههاي اجتماعي را تامين كرد. به هر حال مي‌توان مدعي شد دولت مقتدر صرفاً به خاطر افزايش اقتدار خود به تامين خدمات عمومي دست زده است: به عبارت ديگر رفاه جوامع و مناطق همواره موضوعي ثانوي و فرعي بوده است.
        جداي از دولت مقتدر، نوع متمايزي از سازمان، يعني دولت رفاه سر برآورده است، ماحصل اين تلاش‌ها از طريق فشارهاي دموكراتيك، توزيع مجدد، توازن قدرت موجود در “كشور”، متعادل ساختن امتيازات گروهها و مناطق مختلف و توزيع مواهب فرهنگ انساني است. اين قِسم فعاليت، ابتدا به ساكن در انگلستان از ضرورت تنظيم ساعات كار و پايان دادن به زشت‌ترين اشكال بهره‌كشي و تعديل شرايط اشتغال حاصل شد: فعاليت‌هاي اين سازمان جديد به تنظيم شرايط مسكوني و تدارك صندوق‌هاي براي بهبود وضعيت مسكن،‌ حتي به فعاليتي كه پيشتر در پروس آغاز شده بود، يعني آموزش تعميم يافت. فعاليت‌هاي وزارت كشور، كشاورزي، تجارت، همچنين امور جنگل، پارك‌ها، دفتر امور كودكان، مثال‌هايي از وظايف دولت رفاه در ايالت متحده‌ي امريكا مي‌باشد.
با  وجود آن كه اين دو جنبه از سازمان‌هاي فرا ـ منطقه‌اي ]دولت مقتدر و دولت رفاه[ در يك چارچوب كلي همسان عمل مي‌نمايند، با اين حال عملكردهاي متفاوت با غايات مختلف را پي‌گيري مي‌كنند. به احتمال بحراني‌ترين و تعيين كننده‌ترين مسئله براي جوامع انساني، در حال حاضر تحليل نقش دولت مقتدر و تقليل ادعاهاي دروغين و در نهايت اشكال نظامي گرايانه‌ي حاكميت مي‌باشد. هم زمان مي‌بايد به گسترش نقش دولت رفاه توجه نمود، زيرا برخلاف دولت مقتدر، اين شق در حال ظهور، قدرت خود را در راستاي افزايش خدمات بسط مي‌دهد، اين خدمات ميان منطقه‌اي و فرا منطقه‌اي، مكمل‌هاي اساسي تمامي اقسام فعاليت‌هاي محلي و منطقه‌اي به شمار مي‌آيند، مسئله‌ي اصلي ما در حال حاضر، بازسازماندهي دولت  رفاه است به نحوي كه اين دولت قادر باشد نه به عنوان حاكم خودكامه و ديكتاتور، حيات منطقه‌اي، بلكه عنصري راغب و مشتاق براي آن نوع زندگي باشد كه محدوديتهاي بلافصل نظارت و مقرارت محلي را در نوردد. در واقع آدمي مي‌تواند منتظر روزي باشد كه همكار ميان دولت‌هاي رفاه، ‌جداي از مرزهاي ملي، در چارچوب‌هاي گسترده‌تري شكل بگيرد كه گاهي به شكل بسيار ضعيف در تاسيس ”دفاتر بهداشت وكار“ به‌وسيلة ”جامعه‌ي ملل“ در ژنو بازتاب يافت.
         درعين حالي كه دولت مقتدر براساس منطق خود، در برابر گروههاي وابسته و تشكل‌هاي منطقه‌اي كه مدعي استقلال راي مي‌باشند،  نابردبار و سخت‌گير مي‌باشد، دولت رفاه براي كارامدتر ساختن ارائه‌ي خدمات، مي‌بايست واقعيت‌هاي حيات اجتماعي را تمام و كمال بپذيرد. در حقيقت در صورتي كه ابتكارات، مديريت و كنترل واحدهاي منطقه‌اي فلج شود، كاركردهاي دولت رفاه به‌طور جدّي دچار نقص شده و يا به واسطة پاره‌اي كاستي‌هاي اوليه از توسعه باز خواهد ماند. پرفسور بورگس در حدود سال‌هاي 1886م. پيش‌بيني كرد ايده‌ي تاسيس دولت‌هاي مستقل در ايالت متحده رو به افول خواهد گذاشت، او گسترش عملكردهاي ملّي و افزايش فعاليت‌هاي مستقل ”شهري“ را انتظار مي‌كشيد. اگر امروزه واژه‌ي منطقه را جايگزين شهرستان نمائيم كه با توجه به پيشرفتهاي فن‌آوري مدرن معادل دقيقي به شمار مي‌رود، مي‌توان پيش‌گويي اين دانشمند تيزبين سياسي را پذيرفت.
        بنابراين، گذار از دولت مقتدر به دولت رفاه نمي‌تواند در چارچوب ساختار موجود ”ملت“ يا ”امپراطوري“ به طور كارآ تكميل شود: براي اين امر مي‌بايد به تجديد نظر بنيادي در شيوه و عرصه‌ي كنترل دست يازيد. با اين حال از طرف ديگر، صرف ركود،‌ صرف تلاش‌هاي كوته فكرانه در راستاي احياي گذشته براي آينده‌اي با افق‌هاي گسترده و باز، به احياي اقتدار سياسي يا حيات فرهنگي يك منطقه يا مجموعه‌اي از مناطق منجر نخواهد شد. حق به چالش طلبيدن دولت مقتدر، صرفاً از جانب كساني پذيرفته است كه آماده‌ي بهره‌برداري كلي از استقلال و اقتدار دولت رفاه براي ايجاد نوع كاملاً انساني‌تر از اين سازمان هستند.
منطقه‌گرايي نبايست مرتكب اشتباهات واحدهاي شهري قرون وسطا مبتني بر كنترل قدرت‌هاي اقتصادي و سياسي خارج از مقياس و محدوده‌ي منطقه شود. منطقه‌گرايي به عنوان يك آموزه‌ي فرهنگي و سياسي اثباتي،بر چارچوب بين ـ منطقه‌اي دلالت دارد كه در نهايت به فرهنگ جهاني رهنمون خواهد شد. بدين ترتيب، منطقه‌گرايي نه به گذشته‌ي احساسي و خيال‌انگيز كه به آينده‌اي واقع‌گرا تعلق دارد: آينده‌اي كه قلمرو نابخردي در عرصه‌ي زندگي عمومي را تحليل برده و بر ويرانه‌هاي اسطوره‌شناسي وسواس برانگيز و ساز و كارهاي زندگي بر باد ده دولت مقتدر سر بر خواهد افراشت.


3: اصول موضوعه‌ي منطقه‌گرائي 
به سختي مي‌توان در مورد الگوي متين سياسي دچار مبالغه شد؛ همان‌طوري‌كه نمي‌توان خطاهاي نظام‌هاي خود سرانه‌ي كنترل و مراكز توهمي وفاداري را حقانيت بخشيد. بخشي از معضلات كنوني ما ناشي از آن است كه رفتار سياسي ما مشروط به روياهاي آشفته و باورهاي بي‌بنياد است كه هيچ ارتباطي به واقعيت ندارند؛ باورهايي در خصوص سروري نژاد انگلوساكسون يا اسكانديناويائي كه به حماقت مضحك نژاد سفيد (اينك مسئوليت نژاد زرد)، بزرگ‌نمايي خطر كمونيسم، دست يافتن به موقعيتي بهتر، گسترش مرزهاي ملي و استقرار مرزهاي ”ايمن“ سرايت كرده است.
        تمام  اين نگرش‌ها و باورهاي پوسيده، رفتار سياسي را خارج از قلمرو انديشة عقلاني قرار مي‌دهد. اين باورها، نشانه‌ي خط مشي‌هاي اقتدار طلبانه‌اي است كه برمبناي خصائص آسيب‌شناختي معيني شكل گرفته است. در تضاد با اين اسطوره‌شناسي وحشي و بازيگوشانه، منطقه‌گرايان به واقعيت‌هاي زير اشاره مي‌نمايند:
        نخست:  طي سه سده‌ي گذشته، جمعيت جهان يكپارچه و به هم پيوسته شده است: جنگ، قحطي، بيماري و يكسان سازي‌هاي ناخوشايند، عواقب خود را در حيات روزمرة جوامع دورافتاده نيز حك كرده و در عين حال علوم، فنون وارتباطات سريع زمينه‌هاي مشترك ايدئولوژيك را به نواحي جغرافيايي و فرهنگي منفك تحميل نموده‌اند. انزوا توهمي بيش نيست ونوع خود خواسته‌ي آن به تشديد بيمارگون اين شرايط منجر مي‌شود. 
        دوّم: مركز و كانون جوامع انساني از منظر عقلاني، منطقه‌ است. منطقه‌ ناحيه‌اي يكپارچه مركب از شرايط بومي مشترك به لحاظ زمين‌شناختي، خاك، عوارض، زهكش، اقليم، نباتات و حيات جانوري است: اين عرصه هم چنين تا حدودي توسط اسكان انسان، اهلي كردن و تكثير گونه‌هاي جديد، هسته‌اي شدن جوامع در دهكده و شهرها، تغيير منظر، و كنترل بر زمين، قدرت، اقليم و جا به جايي و تحرك كه به وسيله فنون فراهم شده، باز شكل‌گيري و باز تعريف شده است.
        به عبارت ديگر، منطقه واحد جغرافيايي است كه به‌مثابه واحد فرهنگي، بخشي از تبلور اراده و هدف آگاهانه‌ي انساني است؛ شهر و منطقه‌ي بكر فيزيوگرافيك دو جبنه از حيات منطقه‌اي به شمار مي‌روند كه حدود و مرزهاي كنترل انساني و طبيعي را نشان مي‌دهند. خلاصه اين كه، منطقه‌ي انساني مجموعه‌اي از مولفه‌هاي جغرافيايي، اقتصادي و فرهنگي است. منطقه، نه به طور مصنوع ساخته و پرداخته در طبيعت يافت مي‌شود و نه مخلوق اراده و تصور انساني است، بلكه نظير مصنوع متناظرش، يعني شهر، اثر هنري جمعي به شمار مي‌رود. نبايست منطقه را كه پديده‌ي بسيار پيچيده‌ انساني است، با سطوحي كه عامدانه جهت نيل به هدفي يگانه-نظير حكومت يا بهره‌كشي اقتصادي-طراحي مي‌شوند، يكسان تلقي نمود. شهرستاني كه در فاصله‌ي هشتاد كيلومتري مركز متروپليتن قرار دارد،‌ به صرف سهولت براي يك بنگاه تبليغاتي يا روزنامه، يا هيئت برنامه‌ريزي منطقه تلقي نمي شود. كشف مولفه‌هاي ابتدايي و خطوط و طرح كلي منطقه از وظايف علوم به شمار مي‌رود: استفاده از استعدادهاي بالقوة منطقه به عنوان صحنه‌ي عمل جمعي، تكليفي براي سياست‌هاي دموكراتيك است. تخصص‌هاي جديد منطقه‌اي، وظيفة يافتن و بيان صوري سياسي را پيچيده‌تر مي‌سازند، زيرا باورهاي ساده‌ي اراده‌گرايانه را تضعيف و در عين حال الگوي بسيار پايدارتري را وعده مي‌دهند.
سوّم: مرزهاي ميان مناطق نه دقيق كه داراي درجات و مراتب مي‌باشد: حتي هنگامي كه طبيعت به واسطة وجود سواحل وغيرو، مرزهاي نسبتاً دقيقي را شكل مي‌دهد واقعيت وجود تعاملات انساني، اين مرزهاي مشخص و دقيق را تجزيه، تقليل و حتي بر آنها فائق مي‌آيد. آدمي در مرحله‌ي كنوني تمدن، به شكل مضاعفي به روابط و همكاري بين منطقه‌اي و جهاني تمايل يافته است. مخالفت با اين تمايل در راستاي منافع امنيت نظامي، چيزي جزء گسترش توحش نيست. واقعيت‌هاي مربوط به يكپارچگي منطقه‌اي، و تعامل بين منطقه‌اي مي‌بايست به طور آگاهانه خود را با اين شرايط و نيازها انطباق دهند. كوته فكري كه در عرصه‌ي روستايي شكل مي‌گيرد، از طريق انتقال سوءظن‌ها، هراس‌ها و نفرت‌هاي خام به قلمرو دولت مقتدر به يك تهديد مبدل مي‌شود.
        چهارم: نهادها و روابط انساني طي سالهاي نه چندان طولاني و ياطي نسل‌ها تغيير مي‌يابند در حالي كه واقعيت‌هاي بنيادي جغرافيايي، فقط به مرور قرون دگرگون مي‌شوند. از اين رو حفظ الگوي فرهنگي و سياسي در وضعيت بازسازگاري موثر، در چارچوب پايداري كه منطقه‌‌اي اوليه فراهم مي‌آورد بسيار با اهميت مي‌باشد. از نظر پروفسور رولند ديكسون[907] ”برخي دلايل … در اعتقاد به اينكه قدرت يك فرهنگ، بنيه و انرژي آن، و حتي سرزندگي‌اش، همچنانكه بستگي غنا و تلالو آن به تعدّد و تنوع خصائص نامتعارف، تا حد زيادي به استحكام بافت محيطي وابسته است“، از اهميت چندان ناچيزي برخوردار نيست. هر نظام عقلاني از حاكميت سياسي مي‌بايست به دو ‌شرط مكمل فرهنگي امكان نضج و بالندگي بدهد. مهاجرت نخبگان از يك منطقه به منطقه‌ي ديگر، محرك ضرور براي فرهنگ منطقه‌اي است كه معادل متعالي براي جذابيت يك سويه‌ي مگالاپليس كه به شكل وحشتناكي مناطق را از عناصر ارزشمند انساني محروم مي‌سازد، خواهد بود.
پنجم: هيچ دولت يا چارچوب اداري، مقدس يا غيرقابل تغيير نيست. نقشه‌ي سياسي جهان همواره در سيلان دائمي بوده، بنابراين تصور جاودانگي اشكال موقت و گذرا كه طي دورهاي بي‌نهايت متلّون و يا تغييرات سريع شكل گرفته است بيهوده مي‌نمايد: بخش عمدة خطوط مرزي در داخل و حول يك كشور بيش از چند نسل قدمت ندارند، كه در شكل حداكثري‌اش از چند قرن تجاوز نمي‌نمايد؛ بنابراين آنچه در گذشته به‌وسيلة انسان خلق شده است را مي‌توان در جهت منافع كارآئي حيات اجتماعي مجدداً تعريف و خلق نمود.
        از اين رو مرزهاي اداري محلي يا ملي كه هيئت بسيار ريشه‌دار مناطق را بر هم زده يا مناطق را به ايالت‌ها و نواحي ميان منطقه‌اي تقسيم مي‌نمايند مي‌بايست به شكل فزاينده‌اي تحليل و يا حتي به شكل ريشه‌اي متحول شود. اين امر به معناي انتقال و جا به جائي قدرت سياسي و ايجاد مراكز محلي كنترل و خلاقيت، مضافاً پيوندهاي بسيار نزديك مناطق از طريق دولت رفاه و ايجاد مناطقي بسيار فراتر از مرزهاي دولت ملي براي همكاري و تعاون مي‌باشد.
        امروزه در اغلب كشورها، به استثناي دولت‌هاي كوچك كه فقط شامل يك يا دو منطقه مي‌باشند، نه مرزهاي ملي و نه مرزهاي واحدهاي اداري محلي بر واقعيت‌هاي بنيادي اقتصادي و فرهنگي متكي نيستند. نتيجة اين تقسيم‌بندي، ناتواني تمركز بر نواحي محلي و پراكندگي و عدم انسجام علقه‌ها و ناهماهنگي تلاش‌ها است كه به قهقرا يا تخريب حيات اجتماعي منجر شده است. باز تعريف كارآمد سطوح منطقه‌اي-برنامه‌ريزي مجدد علمي براي اين سطوح و نوعي تجديد اراده‌ي فرهنگي و سياسي آن‌ها-يكي از اساسي‌ترين وظايف در راستاي پايه‌گذاري تمدني پايدار و جمعي است. تا زماني كه انسان، با وجود قرار داشتن در هسته‌ي مستحكمي از شخصيت، نتواند با دنياي پيرامون خود داد و ستد كند، در نتيجه، منطقه نيز مادامي كه حيات يكپارچه‌اي را مبتني بر بنيان‌هاي مستحكم خود كسب نكرده باشد نمي‌تواند تعاملات و تبادلات ضروري را برقرار سازد. 
        اين امر بدان معناست كه سازماندهي مجدد فرهنگي يك منطقه، بخش اساسي از وظيفة مديريتي و سياسي است. منطقي‌ترين طرح‌هاي ما در انتظار فشارهاي برانگيزاننده‌ي اهداف، آرزوها و تمايلات انساني است. عالي‌ترين ساز و كارها، مادامي كه موتور محركه‌ي آن‌ها به واسطة اين ابزار تغذيه نشود، كرخت و بي‌حركت خواهند ماند، از آن جائي كه منطقه‌گرائي ريشه در انگيزه‌هاي خودجوش انساني دارد آدمي مي‌تواند چشم‌انتظار دستاوردهاي گسترده‌ي عقلانيت باشد. در فدراسيون بزرگ مناطق و خلق‌هائي كه جمهوري شوروي روسيه ]سابق[ را شكل داده‌اند نخستين گام در تعريف مجدد منطقه برداشته شده است؛ هم چنين طرح‌هايي براي ترتيبات مشابه در فرانسه، اسپانيا و بريتانياي كبير در طي بيش از يك نسل در جريان بوده است، اين در حالي است كه زايش مجدد آگاهي منطقه‌اي، قريب به يقين به يكي از انگيزه‌ها عليه طرح سوسياليست‌هاي ملّي گرا در اتحاد اجباري آلمان مبدل خواهد شد. در ايالات متحده‌ي امريكا، فعاليت كميته‌ي ملي منابع و هيات‌هاي  مختلف برنامه‌ريزي دولتي، راه براي تجديد نظر اساسي در مسايل مبتلابه جامعه‌سازي، طراحي منطقه و حكومت گشوده است.
        خوشبختانه انديشة مرزهاي غيرقابل تخطئي حتي به مفهوم نظامي نيز مرده، و هواپيما واقعيّت و فعليّت مرزها را به يغما برده است. در حالي‌كه خطوط آهن در نقاط مرزي دچار انسداد شده و كشتي‌ها به لنگر انداختن در بنادر مجبور مي‌شوند آخرين ابداع بشر، يعني هواپيما اين محدويت‌ها را به سخره گرفته است. براي اولين بار در تاريخ، هر منطقه، هر شهر، در مقابله با حملات تا حدودي بي‌دفاع وباز است. هر قدر مرزها طولاني‌تر باشند اين خطر بزرگتر و هر قدر پايتخت‌ ملي بزرگ‌تر باشد به مقدار بيشتري در مقابله تهاجمات آسيب‌پذير است. وظيفة تمدن مدرن، زندگي در جهان بدون ديوار است. در حال حاضر، ملت‌هاي جهان به انسان‌هايي مي‌مانند كه از تندر باران به پشت ديوار خرابه‌اي پناه برده و فراموش كرده‌اند كه سقف، فرو ريخته و هر قدر هم به ديوار بچسبند باز هم خيس خواهند شد. هيچ بديلي براي مقابله با اين وضعيت وجود ندارد؛ نه پناهگاههاي ضد بمب، نه تعداد كافي ماسك‌هاي ضدگاز و نه دستگاههاي آتش نشان، هيچ كدام دفاع مناسبي را فراهم نمي‌آورند. بنابراين تنها پاسخ ممكن، غير قابل اجتناب‌ بودن استفاده از ابزارهاي مشابه براي تجاوزي همسان است. به مفهوم بسيار واقع‌بينانه، اين بدان معناست كه عدم توانايي خلق جهاني بدون ديوار به منزله‌ي مرگ تمدن خواهد بود: تمدن ما در همان گام‌هاي نخست تلاش دولتي مستبد براي نيل به مفهوم ابداعي ”حس امنيت“ با تجاوز به طرف مقابل به واسطة حماقت ناشي از هزينه‌هاي وحشتناك ”دفاع يا انهدام“ جمعي حاصل از روان رنجوري نابود خواهد شد. 
        واقعيت اين است كه اقدام جمعي و عمل برنامه‌ريزي مي‌بايست جايگاه مرزهاي سياسي و ضوابط صرفاً حقوقي را در راستاي ايجاد حيات اقتصادي و واحد سياسي بسامان اشغال نمايد. تعرفه‌هاي موجود گمرگي، كه مي‌توان آن‌ها را موانع مكمل نظامي خواند، اگر تلاش غارتگرانه‌ براي ثروتمندتر كردن گروههاي خاصي از صاحبان صنايع به هزينه‌ي مابقي جامعه نباشد، كوششي با ابزارهاي نه چندان كارآمد براي نيل به ثمرات نظام برنامه‌ريزي توليد و توزيع مي‌باشد. در حال حاضر كالاهاي با اهميت جهاني نظير گندم، پنبه و كائوچو، كه ضرورتاً براي بازار بين منطقه‌اي توليد مي‌ شوند مي‌بايست توسط مرجع ذي‌صلاح برنامه‌ريزي و سهيه‌‌بندي شوند؛ اين واقعيت كه تلاش‌هاي به عمل آمده در اين راستا مكرراً ذيل وضعيت آشفته‌ي موجود اقتصادي در نطفه خفه شده است نبايست ضرورت و نياز به تلاشهاي مجدد تحت شرايط بهتر را از چشم ما دور نمايد. اثرات اجتماعي تعرفه‌ها بلافاصله پس از راه‌اندازي توليد پايه و سهميه‌بندي مازاد توليد بدون استفاده از موانعي براي انسداد تعاملات و بدون افزايش خودسرانه‌ي قيمت‌ها مي‌تواند به منصه‌ي ظهور برسد. حصارها يا مرزهاي ضعيف اعتباري و در حقيقت مخرب، معيارهاي نظامي براي شانه خالي كردن از ضرورت تغيير در نظام اقتصادي مبتني بر حقوق مالكيت و فرصت‌هاي تحصيل سود به شمار مي‌روند، اين در حالي است كه امپرياليسم به معناي تلاشي نامشروع براي ايجاد چارچوب بين‌المللي جهت توليد مدرن مبتني بر فتح، غارت و بهره‌كشي طبقاتي است و هر دو اين تلاشها خصم تمدن بشمار مي‌آيند.
        مي‌بايد چارچوب سياسي مناسبي را براي تمدن غربي فراهم سازيم، چارچوبي كه نيروهاي همگرا و ناهمگرايي را در كار هستند به رسميت مي‌شناسد.
        همزمان، مي بايد مقدمات كار نيروهاي ناهمگرا را كه در شهر، منطقه و ايالت كه براي نظام جهاني ضرورت حياتي دارد فراهم نماييم، تمهيداتي كه تمايز زبان‌هاي محلي هم چنين لهجه‌هايشان را خواهد پذيرفت و به جاي آن كه به نابودسازي و استاندارد كردن آن‌ها پا بفشارد به رواج‌گويش‌هاي زنده با سبك‌هاي محاوره‌اي و عاميانه، تفاوت‌هاي محلي، رنگ و بوي متمايز آنها در فرم و تلفظ دامن خواهد زد: تفاوت‌هايي كه دامنه‌ي آن‌ها از ادبيات محلي گرفته تا اشكال محلي هنر و فرهنگ، پخت و پز ونقاشي،لعاب‌كاري و آرايش منظر و اشكال عام در مهندسي و معماري كشيده مي‌شود.
        بدين ترتيب يك عنصر محلي كه از اين يا آن منطقه ريشه گرفته است تا مرحله‌ي تعميم و جهان شمولي پيش خواهد رفت و براي نمونه نهضت تعاوني كه از شهر كوچك روچ‌ديل[908] سرچشمه گرفته در سراسر جهان گسترش يافته و فنون تحليل رواني بلافاصله پس از آن كه در زوريخ يا وين شكل گرفت به تمامي فرهنگ‌ها رخنه خواهد كرد. تاثير و تعامل ميان منطقه‌اي مي‌بايست بر مقياسي بسيار گسترده‌تر از عصر ليبراليسم در قرن نوزده امكان‌پذير گردد و عقده‌هاي رنج‌آور و هراس‌هاي قديمي از فراورده‌هاي مسموم فرهنگي بيگانگان به طور كامل نابود شود. ايجاد جهان بسامان و مستعد عقلانيت، و متناسب با واقعيت براي آنكه مرتكب هيچ خطايي نشويم و انتظار باز ـ جهت‌گيري در خودخواهي انسان، مستلزم بصيرت بسيار كار آمد و انتظام جمعي گسترده مي‌باشد.


4: برنامه‌ريزي منطقه‌اي: وظيفه‌اي نو
توسعة بسامان منطقه و مفصل‌بندي ظريف آن با ديگر مناطق، وظيفة برنامه‌ريزي منطقه‌اي است. 
        برنامه‌ريزي مستلزم هماهنگي فعاليت‌هاي انساني در زمان و فضا، بر مبناي شناخت واقعيت‌هاي مربوط به مكان، فعاليت و انسان.


________________
VIII: تمدن زيست فني                        زبان بومي جديد]24[
]رديف اوّل تصوير سمت چپ[ كارخانه‌ي توليد لامپ درد يترويت، ميچ نوعي واحد صنعتي كه نيازي به مكانياني مجز براي آن‌ها نيست و براي نمونه با قرار گرفتن در جوار كارخانه‌ي توليد شكم‌بند اسپيرلا، درلچوث در يك منطقه‌ي كاملاً مسكوني ادغام مي‌شوند. طرح‌هاي منطقه‌بندي قديمي كه هنوز در امريكا مرسوم هستند، امكان بهره‌مندي از برنامه‌ريزي ارگانيك را بيش از آنچه در واحدهاي آپارتماني بلوك‌هاي تك ـ خانواري مشاهده مي‌شود را مجاز نمي‌شمارند و اين بدترين فرجام براي سيستم منطقه‌بندي به شمارمي‌آيد.
]رديف اوّل تصوير سمت راست[ كليساي آپوستوليك كه به‌وسيلة اودبراي عمران ناحيه‌ي كيف‌هوك[909] در رتردام طراحي شد: شاهكاري از ماية نشاط و خلوص زيباشناختي: مونوماني غير يادماني.
]رديف دوّم تصوير سمت چپ[ باغ ملي اسن. نظم هندسي و بسيار جادار، كه زيبائي‌هايش را مرهون شيوه‌ي محوطه‌سازي رنسانس متاخر نيست. محوطه‌سازي زيركانه‌ي جونزبيچ، اِل. آي[910].، به شرط آنكه به همان سبك معماري تعلق داشت مي‌توانست نمونه‌اي از طراحي جديد باشد. 
]رديف دوّم عكس سمت راست[ فروشگاه بزرگ در پراگ: آخرين دستاورد شيوه‌ي ساختماني كه از پاريس آغاز و از طريق ابنيه‌ي متعلق به هنر نو  پاريس و سانفرانسيسكو ادامه و به‌وسيلة مندلسون در شيمنيتز[911] و دودك[912] در رتردام بسط يافت. 
]رديف سوم، عكس سمت چپ[ واحدهاي آپارتماني سه طبقه در ورشو: مثال چشم‌نوازي ازابنيه بومي جديد، كه براي مدرن بودن نيازي به افزايش ارتفاع تا سي طبقه ندارند.
]رديف سوم، عكس سمت راست[ بخشي از ساختمان شهرداري در هيلورسام، اطراف آمستردام: بناي عمومي زيبا كه به شكل كارآمدي به عنوان بخشي از چشم‌اندازه زنده، بدون توسل به مقرارت ناسازگار برنامه‌ريزي شهري دورة باروك طراحي شد. نمي‌توان هيچ ساختمان و واحد همسايگي را نمونه‌ي رضايت‌بخش از طراحي زيست فني قلمداد كرد مگر آن كه باغات و فضاهاي باز وسيع به مثابه بخشي از طرح لحاظ شود، اين قاعده در مورد تمامي بخش‌هاي شهري نيز صادق است.
]رديف چهارم، عكس سمت چپ[ مدرسه‌اي مدرن در كاليفرنيا كه توسط ريچارد نوترا[913] ساخته شد. به ديوار جداكننده‌اي كه انتقال آسان از كلاس‌هاي درس داخل ساختمان را به فعاليت‌هاي فضاي آزاد، كه فرصت مطالعه و بازي را فراهم مي‌سازد توجه نمائيد. هم چنين توجه داشته باشيد كه مي‌توان مقدار تابش آفتاب به بخش‌هاي داخلي ساختمان را كنترل نمود، زيرا براي مثال در آب و هواي مداري نواحي جنوب مقدار زياد نور آفتاب چندان مطلوب نمي‌باشد. احداث اين مدارس در سوئيس نيز متداول مي‌باشد. زوريخ زمينه‌سازي‌هاي گسترده‌اي را براي واحدهاي كوچك مهد كودك در احداث مجتمع‌هاي جديد مسكوني تدارك ديده است.
]رديف چهارم عكس سمت راست[ جنوب روسيه: واحدهاي مسكوني جديد در جوار معابر: واحدهايي جادار، درختكاري شده و جمع جور كه به لحاظ بصري از بهترين نمونه‌هاي احداث مسكن در روسيه به شمار مي‌روند، كه تقليد از الگوهاي امريكائي در برخي از محلات مسكو با گونه‌هاي بيش از اندازه نظامند و بي‌روح خردگرايي آلماني رقابت مي‌كند. (عكس از سوفوتو)
________________
VIII: تمدن مبتني بر فن‌آوري زيستي                        توان بخشي شهري]28[
كمك‌هاي دولتي به بخش مسكن، ابتدا از طريق مقرارت محدود كننده، سپس از طريق برنامه‌ي بهسازي مناطق آلونك‌نشين، بعدها از طريق وام‌هايي با نرخ پايين بهره‌ و در نهايت از طريق ساخت و نظارت عملي، به‌سرعت طي يك قرن رشد يافته است. جنبش احداث مسكن كه در دهة 1850م. در انگستان آغاز شد در لفافه‌ي سازمان‌هاي بشر دوستانه‌ي شاغل در احداث مسكن الگو به ايالات متحده رسيد، اما دولت تا سال 1917م. به اقدامات موثري در اين خصوص دست نزد. مسكن دورة جنگ، نظير بريچ‌پورت [914](بلك ‌راك) دهكده‌اي  در يوركشاير، معيارهاي تازه‌اي را در عمران محلات به‌وجود آورد؛ اما اين ميراث هم در دورة كمبود مسكن طي سال‌هاي 24-1918م. وهم رونق مصيبت‌بار بورس بازي پس از آن مورد غفلت واقع شد. احداث مسكن توسط دولت در سال 1932 ميلادي، بعد از كنفرانس رئيس جمهور هوور در مورد مسكن، در زمينة تامين منابع مالي فدرال براي پروژه‌هاي مسكوني با سود سهام محدود، رونق تازه‌اي به خود گرفت. در سال 1933م. كمك به احداث واحدهاي مسكوني تحت عنوان ”ساختمان‌هاي دولتي“[915] گسترش بيشتري يافت، با وجود آغاز قابل قبول، براي پاكسازي مناطق آلونك‌‌نشين و بازسازي مناطق فرسوده‌ كفايت نمي‌كرد. روي كار آمدن دولتي كه طي سالهاي 44-1933م. احداث ساختمان‌هاي دولتي را وجهه‌ي همت خود قرار داد مي‌بايست شيوه‌هاي برتر برنامه‌ريزي و طرح‌ريزي جامع در بيان مزاياي عمليات كلان مقياس و كنترل يكپارچه‌ي فن‌آوري را در اثبات مطلوبيت مسكن برنامه‌ريزي شده، نه براي افراد بلكه براي اجتماعات بزرگتر را كه در آن تسهيلات اجتماعي به عنوان بخشي از طرح تدارك مي‌شد، آشكار سازد. هيچ جامعه‌ي شهري قادر به تامين هزينه‌هاي تجملي بنگاههاي خصوصي نامطمئن فاقد سازمان نيست، لهذا جوامع شهري به منظور صرفه‌جويي‌هاي بلند مدت، مي‌بايد بخش مسكوني خود را، نظير فضاهاي سبز و سيستم آبرساني كه در حال حاضر برنامه‌ريزي و احداث مي‌شوند، بر پا دارد.
]تصوير اوّل[ واحدهاي مسكوني هارلم[916] در نيويورك. آپارتمان‌هاي زيبا كه براي سياه‌پوستان طراحي شده است كه به رودخانه‌ي هارلم مشرف است. به پارك مثلثي شكل در سمت راست تصوير، زمين بازي در روبروي رودخانه و حياط‌هاي بزرگ و جادار با هوا و نور كافي توجه نماييد كه در تضاد با نواحي محروم از نور و پر تراكم زمينة تصوير كه بر اساس قانون جديد مستغلات در سال 1901 ميلادي احداث شدند، قرار دارد. اين محلات به‌لحاظ آرايش و اصول كلّي بر تمامي آپارتمان‌هاي مسكوني شهر كه با آن قابل مقايسه مي‌باشند، ارجحيت دارد. (عكس از اداره‌ي ساختمان‌هاي دولتي)
]تصوير مياني[ مجتمع تِن‌ايك[917]، بخش ويليامزبوگ شهر بروكلين. منطقه‌اي كه بطور جزئي پاكسازي و خريداري شد. مدرسه‌ي تازه تاسيس موجود در مركز تصوير، گونه‌اي ساختمان قديمي است كه با آپارتمان‌هاي پيرامون ناسازگار بوده اما به لحاظ مكاني مقبول مي‌نمايد. به بزرگ‌نمايي مصرانه‌ي خيابانها در تبديل منطقه به كلان بلوك‌ها، همچنين جهت‌گيري خانه‌ها براي دسترسي به حداكثر نور آفتاب، كه ابداعي مدرن به شمار مي‌رود و در اينجا تا حدودي به واسطة بكارگيري بال‌ها در نماي اصلي به طور قائم‌الزاويه تعديل شده است، توجه نمايند.(عكس از اداره‌ي ساختمان‌هاي دولتي)
]تصوير پائين[ ليك ويوتراس[918]، كليولند. طرحي مطلوب كه به شكلي مناسب با ساختار زمين شناختي انطباق يافته و تركيبي از آپارتمان و واحدهاي كوچك مسكوني است. همچنين به جهت‌گيري واحدهاي مسكوني به شكل قائم‌الزوايه با خيابان‌ها، استفاده‌ي هنرمندانه از خطوط تراز در سمت چپ، نبود خيابان‌هاي پر هزينه و بي‌مصرف و فضاهاي كافي داخل براي بازي توجه نمائيد. (عكس از اداره‌ي ساختمان‌هاي دولتي)
________________
همچنين تعديل و باز مكان‌يابي عناصر مختلف محيطي در راستاي افزايش خدمات براي جامعه مي‌باشد. برنامه‌ريزي هم چنين مي‌بايست در راستاي تمهيد ساختارهاي مناسب-مسكن، كارخانه‌هاي صنعتي، بازارها، سيستم‌هاي آبرساني، سدها، پل‌ها، روستاها و شهرها-براي استقرار فعاليت‌ها و كمك به اجراي عملكردهاي ضروري به روشي منتظم و به موقع عمل نمايد.
        برنامه‌ريزي منطقه‌اي كنترل و هدايت آگاهانه و يكپارچه‌ي تمامي اين فعاليت‌هاست كه بر استفاده از زمين به عنوان موقعيت مكاني، منابع، ساختار، و صحنه‌ متكي است. فرصت‌هاي هماهنگي كارآمد تا حدودي كه اين فعاليتها در چارچوب مناطق معين متمركز شده و آگاهانه تعيين حدود شده و مورد استفاده قرار بگيرند، افزايش مي‌يابد. از اين رو، برنامه‌ريزي منطقه‌اي، واجد مرحلةو گامي اضافي در فرايندهاي بسيار تخصصي و منفك برنامه‌ريزي كشاورزي، برنامه‌ريزي صنعتي يا برنامه‌ريزي شهري است. 
        در هر جامعه‌اي پاره‌اي هماهنگي‌هاي خودجوش در ميان عملكردها وجود دارد كه بر سنت ابتنا دارد. اما اين قسم ”برنامه‌ريزي“ تجربي، گر چه در جوامع پايدار متكي بر وضعيت مطمئن و قواعد كاملاً مستقر و وظايف مشخص، كاملاً كارآمد نيست با اين حال، تحولاتي كه طي سه قرن گذشته‌ شكل گرفته است، آن را از عرصه‌ي اجتماع بيرون رانده است. رشد جمعيت، تكثير اختراعات، نضج نيازهاي شناخته نشده و استفاده از تكينك‌هاي نامطئمن و شتاب تحولات، روي هم رفته هماهنگي تجربي و خودجوش را به مضحكه‌اي ياس‌آور تبديل كرده است. در نبرد برنامه‌ي آگاهانه، امپراطوري هرج و مرج پاي مي‌گيرد: اين هرج و مرج چيزي جزء حداكثر فرصت براي بحران‌هاي اجتماعي، سوء تفاهمات و دوباره‌كاري‌ها، حداقل ابزار براي نيل به سامان جمعي نيست. سامان مبتني بر برنامه تنها به شكل جسته و گريخته حاصل كار استراتژيست‌هاي نظامي، جغرافي‌دانان، معماران، مهندسان و برخي سازماندهندگان مستعد در امور صنعت مي‌باشد. فرصت‌هاي اصلي براي برنامه‌ريزي به چنگ سازمان‌هاي داراي قدرت و انحصار افتاده است كه از اين موارد مي‌توان به سيستم تلفن گراهام‌بل در ايالت متحده اشاره كرد.
        هر صنعت، هر موسسه، هر قلمرو، تمامي هسته‌هاي اجتماعي، تحت شرايط مدرن نيازمند برنامه‌اي براي فعاليت، و فرايندي براي توسعه‌ هستند. برنامه در هر سازمان موفق و كارآمدي، نقش اصلي در جهت‌دهي فعاليت‌هاي دروني بر عهده دارد. با اين حال، تمامي انواع برنامه‌ريزي از دو چيز يعني عدم درك معناي اجتماعي برنامه و ناتواني در نيل به هماهنگي با ديگر سازمان‌ها تحت يك مرجع ذي‌صلاح مشترك در چارچوب طرحي گسترده براي برنامه‌ريزي منطقه‌اي و ميان منطقه‌اي رنج مي‌برند. حتي سازمان‌هايي كه حداكثر برنامه‌ريزي علمي رادر قلمرو خود به كار مي‌بندند در برابر نياز هماهنگي گسترده‌تر مقاومت نشان مي‌دهند. در پس اين دودلي‌ها با برنامه، پيشداوري‌هاي معيني نهفته است كه مي‌بايد به طور كلي تغيير يابند.
برنامه چيست؟ براي ابلوموف‌هاي[919] جهان، برنامه‌  حقه‌اي براي طفره رفتن از واقعيت‌هاي حيات و شانه‌ خالي كردن از مسئوليت‌ها است. در نظر آنان برنامه، ابتكاري كاملاً خيالي و مجموعه‌اي از پيشنهادات مي‌باشد كه به شكل نمودار بر كاغذ ترسيم و جايگزين واقعيت مي‌شوند. اين برنامه‌هاي دوبعدي، هنگامي‌كه از فرايندهاي ساخت و ساز منفك و به‌وسيله‌ي هنرشناسان فرهيخته! با شناخت كم مايه‌اي از فرايند فني ساخت بسط يافت، بلاي جان معماري شدند. غالباً در فرايند تدوين چنين برنامه‌اي، شئ داراي عينيت فراموش مي‌شود: طرح زيباي كاغذي كه متقارن بوده و به‌واسطة ملاحظات شرم‌آور هزينه‌، در دسترس بودن مصالح و تناسب با هدف هماهنگي خود را از دست مي‌دهد، واقعيت‌هاي با اهميت محيطي را مورد چشم‌پوشي قرارمي‌دهد. باغبانِ منظر كاغذي كه با تزيينات زيبا سروكار دارد و به توازن صوري در نما نايل مي‌شود فراموش مي‌كند كه غذاخوري را به اندازة كافي در نزديكي آشپزخانه قرار دهد تا غذا به هنگام انتقال سرد نشود؛ مهندس كاغذي-كه موردي واقعي است-طرح آبياري را با مهارت ستودني بر اساس قواعد هيدروليك طراحي مي‌كند و فقط پس از آن كه سيستم آبرساني ساخته شد متوجه مي‌شود كه خاك براي كشت مناسب نيست.
        تمامي اين “طرح‌ها” كه تنها بر روي ميز طراحي در بهترين وضعيت ممكن قرار دارند پس از اجرا ناكارآمد و شرم‌آور جلوه مي‌كنند و غالباً، نظير بسياري از طرح‌هاي برنامه‌ريزي شهري و منطقه‌بندي در ايالات متحده از روي ايمان و اعتقاد تدوين، و در عمل چيز كاملاً متفاوتي از آب درمي‌آيند: برنامه به مفهوم توليد نمودارها و تصاوير بيهوده، لاپوشاني تمامي پيوندهاي جان سخت واقعيت با رنگ‌آميزي، و آرزوي يافتن جانشيني براي انديشه، فقط ريشخند انسان‌هاي واقع‌بين و روشنفكر را به‌دست آورده است. هم اينطور، تلاش براي تحميل ساماني محدود از واقعيت بر اعمال آتي انسان-نظير ارائه‌ي تصويري غول‌آسا از آينده‌ي نيويورك، كه يك قرن قبل توسط اعضاي كميسيون برنامه‌ي ”شهر واقعي“[920] در سال 1811م. ترسيم شد-در سامان ساختگي‌اش بسيار زيان بارتر از پيش‌بيني تجربي صرف براي نيازهاي روزمره خواهد بود.
        بر عكس، برنامه‌ريزي در مفهوم اصيل خود،‌ نه تلاشي خودسرانه براي واژگوني واقعيت، بلكه كوششي براي روشن ساختن و به چنگ آوردن تمامي عناصر ضرور در جهت هماهنگي واقعيت‌هاي اقتصادي و جغرافيايي با اهداف انساني است. برنامه‌ريزي منطقه‌اي مشتمل بر پنج مرحلةمي‌باشد. مرحله‌ي اوّل آن "برداشت" است: پرده برداشتن و آشكار ساختن تمامي داده‌هاي مرتبط با مجتمع منطقه‌اي از طريق شناخت بصري دست اوّل و گردآوري نظام‌مند واقعيت‌ها را ”برداشت“ مي گوئيم. از آن جايي كه موارد اثبات شده جغرافيائي نيز به درجات متفاوت در فرايند زمان متحول مي‌شوند، بنابراين جنبه‌ي تاريخي ”برداشت“  ضرورت بازنمايي عوارض جغرافيايي را نيز يدك مي‌كشد.
        آرايش بسامان و نمايش گرافيكي اين داده‌ها از طريق نقشه، نمودارهاي آماري و عكس، كمك مهّم در زدودن آشفتگي ذهني، مشاهده‌ي ناقص و تصميم‌هاي گمراه كننده‌ي ناشي از شواهد و قرائن ناكافي است. چارلزبوث[921] پاتريك‌گدس در لندن و همكار وي در ادينبورگ اولين كساني بودند كه برداشت تمام و كمالي را به عنوان مقدمه‌ي عمل برنامه‌ريزي شهري در پيش گرفتند. بوث در بررسي تفصيلي و خانه به خانه‌ي وضعيت زندگي در لندن بسيار دقيق عمل كرد: گدس از آن جايي كه موضوعات با اهميتي نظير جايگاه جغرافيائي، واقعيت‌هاي هواشناسي و اقليمي، فرايندهاي اقتصادي و ميراث اقتصادي را در نظر مي‌گرفت داراي انديشة بسيار بازي بود. 
مدت‌ها قبل از آن كه تحليل صنعتي به اين مرحله‌ي نظام‌مند دست يافته باشد آنها الگويي را براي تشخيص و درمان مسايل شهري خلق كردند. بوم‌گرايي زمينة انتقال از بررسي شهري به بررسي‌هاي منطقه‌اي را فراهم ساخت كه گام به گام به طور گسترده دنبال شد كه مي‌توان در اين خصوص به بررسي‌هاي نواحي صنعتي توسط آبركرومبي و ديگران در انگلستان اشاره كرد. 
        مرحله‌ي دوّم در برنامه‌ريزي تدوين انتقادي خطوط اساسي نيازها و فعاليت‌ها بر حسب آرمان‌ها و اهداف اجتماعي است. متاسفانه اين بخش از برنامه‌ريزي توسعة چنداني نيافته است. در چارچوب نظام‌هاي مسلط اقتصادي، هدف اصلي برنامه‌ افزايش در آمدها و پاداش‌هاي نقدي مالكين صنايع و در مراتبي ضعيف‌تر در آمد طبقه‌ي كارگر مي‌باشد. همين قواعد مالي در لباس مبدل، دليل توجيهي و پذيرفته شده براي برنامه‌ريزي و تاكيد بر وسايل حمل و نقل، تدارك فرصت‌هاي تجاري نو و مطلوبيت خود كفايي ملي در دورة جنگ باقي مانده است. ذيل اين قواعد مسلط توجه به مسكن، و جامعه‌سازي بسيار با تاخير وارد عرصه‌ي برنامه‌ريزي مي‌شود. 
        در هر حال، برنامه‌ريزي فرايندي انتخاب‌گر به شمار مي‌رود بدين ترتيب كه مستلزم ارزيابي و انتخاب است. گرچه موازين ارزشي كه از برنامه‌ريزي كارآمد منطقه‌اي نشات مي‌گيرد مي‌بايست در نهايت با واقعيت هماهنگ شود، با اين حال موازين مذكور به طور خودبه‌خودي از موقعيت بلافصل نشات نگرفته بلكه بر عكس مي‌توانند عامدانه بر عليه واقعيت وارد عمل شوند. تصور اينكه جغرافي‌دانان، جامعه‌شناسان و مهندسين مي‌توانند اهداف و نيازهاي اجتماعي را كه بنيان برنامه‌ي خوب منطقه‌اي است خودسرانه صورت‌بندي نمايند، ساده‌ لوحي است، مي‌توان به جرات‌ ادعا نمود كه فيلسوف، هنرمند، معلم و انسان معمولي نيز از جايگاهي همسان با متخصصان برخوردار بوده و در صورتي‌كه به طور فعال به عنوان ناقد و آفريننده وارد فرايند برنامه‌ريزي نشوند، موازين ارزشي كه در نهايت وارد برنامه مي‌شوند صرفاً آن دسته از ارزش‌ها مي‌باشند كه از وضعيت و نيازهاي گذشته بدون تجديد نظر انتقادي به عاريت گرفته مي‌شوند و اين به معناي ژن‌هاي غالب و نه جوانه‌هاي تازه مي‌باشد.
        برنامه‌ريزي در كشوري كه فتوحات و دستاوردهاي ستيزه‌جويانه آرزوي غايي است شكل خاصي به خود مي‌گيرد كه با كشوري ديگر كه آموزش و بالندگي زندگي هدف اصلي تلاش جمعي است متفاوت خواهد بود. اين كه منابع يك منطقه در ساخت پايگاههاي نظامي، بزرگراه‌هاي استراتژيك و زاغه‌هاي مهمات، يا احداث مدارس، زمين‌هاي بازي و پارك‌ها صرف شود سوالي نيست كه صرفاً بتوان با اتكاء بر داده‌هاي فني و جغرافيايي پاسخ آن را يافت.
        بنابراين برنامه‌ريزي نه تنها مستلزم به تصوير كشيدن منابع، فعاليت‌ها و فرايندها از طريق بررسي‌هاي منطقه‌اي بلكه متضمن صورتبندي انتقادي-و تجديد نظر-ارزش‌هاي غالب مي‌باشد.
يكي از معضلات عمده فراراه كاربرد فرايندهاي فني جمعي و ابزارهاي تفكر در رابطه با خلق ملتي سرافراز، پراكندگي و عدم انسجام مفاهيم ارزشي طي قرن گذشته است. گرچه ابزارهاي جمعي توليد بنيان همكاري و تعاون انسان‌ها را گسترش داده امّا فروپاشي نظام ارزشي منسجم، امكان اقدام يكپارچه را تحليل برده است. مضافاً مضامين ارزشي مسيحيت ارتدوكس، پروتستانيسم، امانيسم فردگرايانه، سرمايه‌داري، امانيسم‌گرايي و آزادي خواهي، نه صرفاً به واسطة بحران، بلكه از طريق فرسايش دروني نيز تضعيف شده است. مي‌توان با اطمينان پيش‌بيني كرد كه نظام جديد ارزشي ظهور خواهد كرد و جاي ضايعات نظام‌هاي در حال افول را خواهد گرفت، نظامي كه هر چند هنوز به شكل موفقيت‌آميزي جمع‌بندي نشده است. با اين حال تمامي انسان‌هاي نيك سرشت در آن سهيم خواهند بود. تا زماني كه اين نظام ارزشي جديد تعريف شود، گسترش يا امحاء باقيمانده‌ي انرژي اجتماعي آسان‌تر از تغيير جهت آن خواهد بود. به تفصيل اينكه مهمترين دستاورد فرايند باز ارزش‌گذاري كه بيش از يك قرن است در جريان مي‌باشد، تمهيد فرصت‌هاي بروز تماميت زندگي و حيات، نه به هواي اقليتي كوچك، كه براي تمامي شهروندان بسته به استعدادهايشان است. آن چه مسيحيت ذيل مفهوم بهشت سر هم بندي كرد، سوسياليسم انسان‌گرا، آن را بر حسب معشيت روزمره صورتبندي مي‌نمايد.
        مرحله‌ي سوّم برنامه‌ريزي، پيش‌بيني و بازسازي خلاق است. براساس واقعيت‌هاي معلوم، روندهاي شناخته شده، نيازهاي تخميني، و اهدافي كه به طور انتقادي جمع‌بندي شده‌اند و تصوير جديدي از زندگي منطقه‌اي بسط داده مي‌شود. در اين تصوير، مجموعه‌اي از طرح‌هاي پراكنده-لايروبي يك رودخانه در اين جا، گسترش خدمات كتابخانه‌اي، جابجايي يك رشته‌ي صنعتي به موقعيتي بهتر-براي اولين به شيوه‌اي خاص تدوين‌مي‌شود كه همبستگي فضايي-زماني آن‌ها را آشكار مي‌سازد. در اين مرحله، نقاط خالي، ضعف‌ها، منابع استفاده نشده، خود را نشان داده و ابزارهاي نوين غلبه بر اين معايب امكان ظهور يافته و فرصت‌هايي كه تا كنون مورد غفلت قرار گرفته بودند ملموس مي‌شوند. نمي‌توان تصوير مطلوب‌تري از تاثير انسجام بخش برنامه در مقايسه با آن چه توسط هنري ‌رايت تحت عنوان برنامه‌ي پيشنهادي نيويورك تدوين شد، ارائه نمود، زيرا اين برنامه از آنجائي كه رايت توالي تاريخ را مورد غفلت قرار نداده بود داراي اهميت بسيار زيادي بود.
        در اين مرحله، برنامه در مفهوم قابل قبول ظاهر مي‌شود، زيرا مي‌توان بخش مهمي از اين برنامه‌ها را به طور گرافيكي ترسيم نمود. اين برنامه در هر حال ابزاري بوده و طرح نهايي به شمار نمي‌آيد: آن چه طرح‌ريزي مي‌شود يك موقعيت يا سطح نيست: بلكه فعاليتي در يك سطح، يا سطحي براي يك فعاليت است. برنامه‌ريزي به ترتيبي كه رفت توجه آدمي را به اين نكته جلب مي‌كند كه سوال سازماندهي جامعه‌ي بر قاعده‌ي مرزهاي سرزميني يا مباني كاركردي يا اقتصادي، تقريباً بي‌معني است، زيرا جامعه‌ي متكي بر مرزهاي سرزميني، مثل شهر يا منطقه، صرفاً بر حسب قلمرو تحت حاكميت تعريف نمي‌شود، هم اين طور صنعت فولاد را كه مالكيت شماري از معادن، كوره‌ها، انبارها و خطوط آهن را بر عهده داشته يا آن‌ها را مورد استفاده قرار مي‌دهد نمي‌توان صرفاً بر اساس ساختار شركتي يا مناسبات حقوقي سياسي كارگران، مديران، سهامداران و مصرف‌كنندگان تعريف نمود. حقيقت اين است كه تمامي سازمان‌ها و تشكّل‌هايي كه هستي فضايي داشته و مشروط به وضعيت جغرافيايي هستند به واسطة ساختارهاي عيني اداره مي‌شوند: تنها تشكّل‌هاي موهوم و خيالي مي‌توانند بدون اتكاء بر قطعه‌اي از زمين به عنوان سايت و ابزار مادّي انسجام و پيوستگي سر كنند، برنامه‌ريزي منطقه‌اي از جنبه‌ي مكاني برنامه‌ريزي صنعتي است و برنامه‌يزي صنعتي از لحاظ منابع-فعاليت-محصول، برنامه‌ريزي منطقه‌اي به شمار مي‌رود. در صورتي‌كه واژه ”برنامه“ در بسياري از اذهان صرفاً به جنبه‌ي بسيار ايستاي توسعة منطقه‌اي معطوف نبود، معناي فوق چندان غريب نمي‌نمود: توسعة منطقه‌اي به معناي به تصوير كشيدن يك پهنه و جا به جايي نيروها مي‌باشد كه البته مرادمان در اينجا حركت نيروهاي نظامي و مسئله جنگ نيست. 
        نقش انتظام بخش تصور خلاّق در اين مرحلةاز برنامه‌ريزي بسيار اهميت دارد؛ امّا متاسفانه تا كنون فرصت‌هاي ناچيزي براي برنامه‌ريزي جمعي از سوي تمدن فراهم آمده است. با اين حال، مي‌توان در عرصه‌هاي محدودي شاهد فرايندهاي موازي در عمل بود: معماران منظري چون آلمستد و اليوت در امريكا، اچ.اچ. ريچاردسن و لوئيس سوليوان، تاثير عميقي بر تمدن داشته و به شكل فوق‌العاده‌اي ظرفيت و استعداد درك و بيان خواسته‌هاي جديد را داشتند. در اين مرحلةاز برنامه‌ريزي تركيبات جديدي از عناصر كهنه به همراه مولفه‌هاي تازه‌اي از منابع نو به منصه‌ي ظهور مي‌رسند. قالب‌بندي دوباره‌ي كره‌ي زمين و شهرها هنوز در مرحله‌ي نطفه‌اي قرار دارد: فقط در دستاوردهاي پراكنده فن‌آوري، نظير سدهاي توليد انرژي يا بزرگراههاي عظيم مي‌توان ضربات قوه‌ي خلاقه‌ي جديد را احساس كرد. با اين حال روزگار تسليم منفعلانه در برابر محيط، روزگار فراموشي و ناهشياري به اين منبع زندگي و فرهنگ به سر آمده است. در اينجا قلمرو تازه‌اي براي فعاليت اكيداً خلاقانه نهفته است. 
        سه جنبه از برنامه‌ريزي-برداشت، ارزيابي و طرح مناسب-كه تا كنون مورد بررسي قرار گرفت فقط امور مقدماتي به شمار مي‌روند، مرحلةنهايي برنامه‌ريزي مستلزم جذب و هضم آگاهانه‌ي طرح به‌وسيله‌ي جامعه و عملي ساختن آن از طريق عناصر اقتصادي و سياسي مناسب مي‌باشد. 
        در مرحله‌ي نهايي، برنامه‌ريزي متحمل تعديل‌هايي در مواجهه با سنن، قواعد و اصول، مقاومت، و پاره‌اي فرصت‌هاي غير منتظره‌ي زندگي واقعي مي‌شود. هيچ طرحي نمي‌تواند به طور خود به خودي تمامي پيشامدها را پيش‌بيني نمايد، مضافاً از برنامه از همان ابتدا، بخشي كارآيي خود را در صورتي كه وضوح آرمان‌هايش را به واسطه ضعف در پيش‌بيني تمامي كيفيات و تخفيف آرمان‌ها در جريان عمل قرباني نمايد، از دست خواهد داد و بدين ترتيب برنامه قادر نخواهد بود به اهداف تعيين شده دست يابد؛ براي آن كه برنامه به عنوان يك عنصر تجديد سازمان ظاهر شود مي‌بايست به فراخواني و آموزش مجدد گروهها و شخصيت‌هايي دست يازد كه مي‌توانند برنامه را محقق سازند. برنامه‌‌هاي ضعيف كه از به مبارزه طلبيدن اوضاع شديداً نامطلوب اكراه دارند از طرح‌هاي متهورانه كه قدرت تخيل عامه را تحريك مي‌كنند ناموفق‌تر خواهند بود؛ موفقيت‌هاي به‌دست آمده توسط دولت‌هاي تماميت خواه در برنامه‌ريزي جمعي، به واسطة اشتياق آنها براي شكافتن گره كور مقاومت تاريخي به وسيله اجبار و زور حاصل آمده است.
        نه يك مهندس و نه يك معمار، با هر درجه از مهارت قادر نيستند به صورت دقيق و با فرمامين خاص، تمامي اعمال برنامه‌ريزي را نظير احداث يك خانه يا سوار كردن يك ماشين به اجرا در آورند: بلكه بر عكس در اين جا مي‌بايد به مهارت خود جوش و درك نيروهاي غير ماهر نيز تكيه كرد. بنابراين برنامه جايگزيني براي ابداع، تصميم يا گزينش هوشمندانه مجريان آن نيست، بلكه وجود چنين خصائصي را فرض دانسته و محيط را به نحوي سازمان مي‌دهد كه اين ويژگي‌ها در آن به شكل كارآمد عمل نمايند. آن چه در تعابير و برداشت‌هاي فردي صادق است به نحو اولي‏ در هماهنگي پيچيده‌ي جامعه نيز قرين صحت مي‌باشد. برنامه‌هاي منطقه‌اي ابزارهاي آموزش اجتماعي هستند كه بدون آن دستاوردهاي جزيي خواهند داشت و با شكست در درك و مشاركت آگاهانه در هر مرحلةاز فرايند برنامه‌ريزي، از كوچكترين عنصر تا بزرگترين آن‌ها، قطعاً بي‌اثر باقي خواهند ماند. به همين دليل برنامه‌هاي منطقه‌اي نيازمند ارگان‌هاي مفيد و سازنده براي جذب و ادغام ]در محيط[ هستند؛ و به همين دليل مي‌بايست از همان ابتدا ابزار تعديل‌هاي آتي را تدارك ببينند. برنامه‌اي كه فضاي كافي براي تحول را تدارك نبيند نابساماني آن به‌ندرت از تجربه‌گرايي بي‌هدف و نافي برنامه كمتر خواهد بود لهذا مي‌توان انعطاف‌پذيري،  تعديل‌پذيري و نوسازي را نشانه‌هاي اساسي تمامي برنامه‌هاي ارگانيك قلمداد كرد.
        اگر مسئله‌ي برنامه‌ريزي امروزه بسيار پيچيده‌تر از گذشته است، اين حكم در مورد ابزار برنامه‌ريزي نيز صادق مي‌باشد. جامعه‌اي كه به لحاظ فني قادر به اختراع ماشين‌هاي محاسبه براي حلّ مسايل پيچيده‌ي رياضي و ارسال تصاوير در فضا است، نمي‌تواند هنگام مواجهه با كاربرد تكنيك‌هاي بسيار پيچيده‌ي تفكر و مديريت در رابطه با نيازهاي اجتماعي بهانه‌‌گيري نمايد. بخشي از بي‌نظمي حاكم بر حيات اقتصادي و ناشي از آن است كه تجهيزات ماشيني بسيار سريع‌تر از ابزارهاي كنترل اجتماعي، اختراع، بهينه‌سازي و به راه افتادند. به استثناي شمار قليلي از موضوعات، نظير حسابداري، ثبت و ضبط دائمي و ساختارهايي با ظرفيت محدود، ساز و كارهاي بسيار گسترده‌ي صنعتي ما، به طور تجربي بدون توجه كافي به روان‌شناسي انسان شكل گرفته‌اند. ما عوامل و عناصر ماشيني را ايزوله نموده و عادت كرده‌ايم به روشي نظام‌مند و مفيد با آن‌ها بر خود نمائيم؛ در حالي كه مي‌بايست نظام‌هاي بسامان گسترده‌اي را كه به دگرگوني مناسبات اجتماعي كمك نمايند را ابداع كنيم كه يكي از نمادهاي آن برنامه‌ي منطقه‌اي است.


5: پيمايش و برنامه به مثابه‌ي آموزش اجتماعي
سياست‌هاي احزاب در قرن نوزدهم از آن جائي كه بر معيارهاي موفقيت مالي ابتناء داشت از بافت زندگي واقعي دور بود. راي‌دهندگان وفادارانه در هر انتخابات، بدون لمس حتي يكي از مسايل مبتلابه زندگي خود، بدون شناخت عميق حتي يك مرحلةاز مديريت سياسي، ماليات‌ها و نظام آموزشي و بدون تاثيرگذاري بر يك جنبه از وضعيت شغلي يا شرايط محيطي روزمره‌شان راي مي‌دادند اين نظام در فضايي مملو از جهالت "عمل" مي‌كرد.
        دولت‌هاي جديد تماميّت خواه سياست‌هاي ليبرال قرن نوزدهم را به سخره مي‌گيرند، امّا در واقع همان سنت‌ها را به شكل بسيار پرهزينه، با اين نكته‌ي منفي كه جناح سياسي آنها مي‌بايست براي انحراف توجه از ستروني دستاوردهاي دولت  اقتدار فشار زيادي را متحمل شوند، به اجراء گذاشتند. فاشيست‌ها رسماً اشكال مختلف رأي‌گيري را بدون داشتن حتي يك رأي منفي، تجربه كردند؛ آن‌ها حتي اَشكال نظرسنجي عمومي را بدون شجاعت شنيدن صداي مخالف تجربه نمودند و حتي بيش از امپرياليست‌ترين دولت‌هاي قرن نوزدهم تلاش كردند تفاوت‌هاي محلي، مزيت‌هاي محلي و نيروهاي محلي را محو سازند. اين دولت‌ها دو كاركرد اصلي داشتند: آماده‌سازي و تدارك جنگ، و حفظ قدرت خوب حاكم. بدين ترتيب اين شيوه‌ي حكومت نه تنها نوع جديدي از سياست را به ارمغان نياوردند بلكه اشكال قديمي را به شكل شرم‌آوري به واقعيت عريان تقليل دادند. 
        دولت فاشيستي را مي‌توان به مثابه مفهومي هم‌شان استبداد جنگي دولت اقتدار ذيل اشكال دائمي تعريف كرد كه در سايه‌ آن عقايد در سيطره‌ي سانسور جنگي وتمامي اقدامات در قلمرو نظامي قرار گرفته و تمامي قوانين به طور تلويحي يا تصريحي به قوانين مادّي تبديل شدند. به اعتباري هر گونه حماقتي مي‌تواند بر اين جامعه مستولي شود و فقط يك احمق مي‌تواند چنين فرايند اشتباه‌آميزي را براي حكومت در پيش گيرد.
        هيچ يك از نشانه‌هاي تمدن پيشرفته را نمي‌توان در ميان جمعيتي نوكرصفت و مرعوب حفظ كرد: ابتكارات ظريف، همكاري‌ها و تعاون مطلوب، وفاداري عميقي به حقيقت و استدلال  عقلاني كه تمدن ما بر آن‌ها ابتنا دارد در حكومت‌هايي كه هيچ قانوني را به جزء هوس ديكتاتور و فرمان حزب، حتي در قلمرو زندگي مصنوعي نمي‌شناسد را نمي‌توان حفظ كرد. اگر دولت تماميت خواه، اين جا و آن جا، برخي ويژگي‌هاي عقلاني تمدن را از خود به نمايش مي‌گذارد به جهت بهره‌برداري از انرژي نسل متمدن متقدم مي‌باشد، تا جائي كه به فاشيسم مربوط مي‌شود اين انرژي به تدريج تحليل رفته و توحش به شكل متزايدي با وقوع جنگ يا حتي بدون آن شتاب خواهد گرفت. افراد اين جوامع به سطح اسپارتيان باستان كه پاره‌اي مواقع ”شهامت“ دنياي باستان از آن‌ها استشمام مي‌شود سقوط خواهند كرد. تفسير توين‌بي[922] از اين فرايند در جلد سوم كتاب ”بررسي تاريخ“[923] بي‌نهايت مشهود مي‌باشد. 
بديل هاي واقعي الگوهاي توخالي سياسي قرن نوزدهم نه تماميت خواهي كه بازگشت به ابعاد انساني حكومت، تكثير واحدهاي مستقل خدماتي، تعميق فرايندهاي مشاركتي در حكومت، كاهش خودسري‌ها، احياي فرايند اقناع و توافق ملّي است. بدين ترتيب حيات سياسي به جاي آن‌كه در تيول متخصصان مركزنشين باشد مي‌بايست به امور روزمرة زندگي، نظير مراجعه‌ي زن خانه‌دار به بقالي يا قصابي و حتي بسيار متواتر از مراجعه‌ي مردان به آرايشگاه تقليل يابد.  اگر مواعيد ماشين در خصوص فراغت و رفاه تا كنون موثر واقع نشده، مي‌بايد از اين فرصت در جهت گسترش مزاياي هستي فعّال سياسي بهره‌برداري كنيم. از آن‌جائي كه هر مرحلةاز فعاليت‌ گروهي، صنعتي، حرفه‌اي و آموزشي، داراي جنبه‌هاي خاص سياسي مربوط به خود مي‌باشد هر يك از اين فعاليتها مسايل مبتلابه سازماني، نظارت، انتظام، در نهايت قدرت خاص خود را برمي‌انگيزند كه نيازمند راه‌ حل‌هاي زيركانه و سامان‌مند مي‌باشند. 
        نقطة مقابل اجبار ستمگرانه، آزادي بدون قيد و شرط نيست، بل عملِ نظام‌مندِ و بسامان عقلاني است كه به واسطة آموزش و فعاليت‌هاي جمعي حاصل مي‌شود و بدين ترتيب از طريق آموزش، منحني زندگاني فردي در نهايت با منحني زندگي اجتماعي هماهنگ مي‌شود، البته اين هماهنگي نه از طريق محدوديت عكس‌العمل‌ها به واكنش‌هاي دلخواه ديكتاتور بلكه حاصل گسترش فرصت‌ها و دامنه‌ي انتخاب در حوزه‌ي درك عقلاني و فعاليت‌هاي اجرائي است كه مورد علاقه‌ي شهروندان و حكومت مي‌باشد. اخلاق و رفتار انساني انباشته از رسوبات غيرعقلاني است اين معنا نياز به گسترش دامنه‌ي فرصت‌ها را كاهش نمي‌دهد، زيرا آنچه در مورد تك‌تك انسان‌ها صادق است شامل حاكمان خود خوانده نيز است، در هر دو مورد، مسئله بسط قلمرو احتجاج عقلاني وفعاليت سياسي خردمندانه و انحراف يا تعالي نيروهائي خصم تعاون مي‌باشد. شهروندان بسته به مشروعيت عقلاني و موفقيت توزيع قدرت سياسي از طريق آموزش ابتكارات و داوريهاي خود را در پاي انحصار وحشت آفرين ديكتاتوري قرباني نخواهند ساخت. ناتواني و عجز اكثريت به معناي قدرت اقليت است و برعكس.
        رجعت به واقعيت‌هاي سياسي در چه نقطه‌اي آغاز مي‌ شود؟ آيا اين نقطه بازگشت، مي‌تواند عرصه‌اي مطلوب‌تر از منطقه‌ باشد؟ تمامي سياست‌هاي عقلاني مي‌بايد با واقعيت‌هاي ملموس حيات منطقه‌اي، نه به آن صورت كه متخصصين با آن مواجه مي‌شوند، بلكه به همان گونه كه براي ساكنان منطقه مشهود است، آغاز شوند. نظام‌هاي آموزشي، منطقه و جوامع محلي را به عنوان كانون و جايگاه فعاليت‌هاي بهره‌كشانه مدّ نظر قرار مي‌دهند، امّا پيش از آنكه كه منابع و فعاليت‌هاي منطقه به مثابه‌ي موضوعات تجريدي ملحوظ شود، مي‌بايد از طريق تجارب انضمامي، درك، احساس و تثبيت شوند. تماس نظام‌مند كودك با محيط، از همان ابتداي حركت بچّه در اتاق مي‌بايست تا دورترين قلل كوهها و افق درياها گسترش يابد، در تمامي كودكان دريانوردي، ماهيگيري، شكار و كاوش معادن مي‌بايد آشنائي مستقيمي با لايه‌هاي بدوي حيات اقتصادي تحصيل نموده،‌ و جغرافيا و زمين‌شناسي كتاب‌هاي درسي مي‌بايد شرح و تفسير اين تجارب و نه به جايگزين آن‌ها اختصاص يابد كه از طريق كار در باغ، باغچه، يونجه‌زار و گندم‌زارها حاصل مي‌شود: در اين جاست كه عصاره‌ي حيات منطقه‌اي موج مي‌زند و هيچ نظام آموزشي، هيچ محيط شهري را نمي‌توان بدون وجود اين تجارب به عنوان عناصر حياتي، اقناع كننده يافت همان طوري كه كارل‌ماركس خاطر نشان كرده است كار كودكان، به محض آن كه عنصر بهره‌كشي براي هميشه از آن حذف شود به بخش اساسي تمامي نظام‌هاي آموزشي مبدل خواهد شد.
        گام بعدي به سمت حيات سياسي عقلاني-كه از فرايندهاي ماشين‌وارگي نظام فاشيستي بسيار متفاوت است-گره‌زدن اين تجارب انضمامي به بررسي‌هاي محلي است كه مي‌بايست به صورت بسيار نظام‌مند انجام گيرد. بررسي‌هاي مربوط به خاك، اقليم، زمين‌شناسي، صنعتي و تاريخي بر مبناي محيط بومي، مهمترين ابزارهاي بعدي آموزش به شمار مي‌آيند: مفهومي تفصيلي و كلي از چيزي كه تا كنون به مشاهده‌ي انفعالي شهر و حومه تقليل يافته است. امروزه تمامي بررسي‌هاي محلي، روي هم رفته به محور و كانون بررسي عمومي‌تر منطقه مبدل مي‌شوند. اين گونه بررسي‌ها نقش بسيار  مهمي را در نظام آموزشي انگستان بر عهده دارند، در حقيقت برداشت‌هاي مربوط به كاربري زمين كه اخيراً در اين كشور تكميل شد با همكاري دانش‌آموزان هر محل صورت گرفته است. 
        اگر اين برداشت‌ها، صرفاً به‌وسيلة متخصصين انجام مي‌شد به پديده‌اي بي‌خاصيت سياسي تبديل مي‌شدند: با مشاركت فعال دانش‌آموزان، اين بررسي‌ها در نقطة خاصي از تحوّل دوران كودكي به كانون محوري در آموزش كاركردي براي حيات سياسي تبديل مي‌شوند. از آن جائي كه جامعه‌ي محلي و منطقه‌ي بلافصل آن به اندازة كافي كوچك هستند كه بتوان از بالاي يك برج، تپه يا هواپيما شناخت اجمالي از آن كسب كرد، جوان قبل از آن كه وارد دورة مسئوليت سياسي بشود تمامي اين مرحلةرا مورد شناسايي قرار مي‌دهد كه آغازي براي جذب و هضم تفصيلي امور حكومتي است-اين فرايند بديلي براي آن بخش از ذهن انساني است كه انباشته از آرزوهاي گنگ، روياهاي پوچ، شعارهاي توخالي و اسطوره‌هاي مغلق بوده و محمل سياست‌هاي اقتدار گراي گذشته به شمار مي‌آيد. رهيافت علمي، شيوه‌ي همكاري فكري كه در بررسي‌هاي منطقه‌اي تبلور مي‌يابد، نيروهاي هستند كه جهان را تابع اخلاقيات مي‌نمايند، و اين ميسر نمي‌شود مگر آن كه علوم به بخش جدائي‌ناپذير تجربه‌ي روزانه، و نه به پوششي صرف بر ‌رفتار ساختگي عميق‌ترين لايه‌هاي نقدناپذير قدرت تبديل شود كه بنيان نظم و سامان جمعي را مي‌توان بر پايه‌ي آن بنا نهاد.
        بخش عمده‌اي از سيستم آموزشي ما كه طي قرن نوزده پايه‌گذاري شد نهادهاي اقتصادي و  سياسي مسلط را منعكس ساخته است: و در حقيقت به نقيض‌هاي كاغذي براي واقعيت تبديل شده‌اند، به جاي گسترش قلمرو آموزش كارآمد، ديدگاهها و تجارب انضمامي محو شده است و در نهايت به نقطه‌اي رسيده‌ايم كه تخصص‌گرايي افراطي يعني دانش تخصصي دقيق و پالايش يافته، بر ظرفيت و توانايي ما در بهره‌برداري از آن به عنوان بخشي از يك كّل هماهنگ، سبقت گرفته است. علاج و درمان اين درد به هيچ وجه در تركيب مكانيكي تخصص‌ها پيدا نمي‌شود: ما مي‌توانيم تمامي محتواي يك دايرة‌المعارف را ، بدون نيل به چيزي بيشتراز سر درد، هضم كنيم. علاج اين واقعه بر كلّ -يك منطقه، مردم آن، فعاليت‌هايش، آرايش وتماميّت حيات آن-و ارتباط همة دستاوردهاي آن در دانش تخصصي به مجموعه‌ي اين انگاره‌ها و تجارب ابتناء دارد.
اين رهيافت از دانش، به طور پراكنده اينجا و آنجا به اشكال مختلف به همراه زندگي و زندگاني به مثابه عملكرد دائمي دانش، در نظام آموزشي شكل گرفته است كه پائين‌ترين سطح آن كودكستان‌هاي جديد است: نكته مهم در نظام آموزشي ما اين است كه اين نظام به جاي آن كه بر فراز اين رهيافت و نگرش وحدت بخش قرار گيرد مي‌بايست آن‌را در هر گام، در كنار عنصر مهارت و بازي سنجيده حفظ نمايد.
        آن چه براي حيات سياسي لازم مي‌باشد صرف دانش مبتني بر واقعيت نيست: زيرا اين امر به خودي خود ايستاست: آن چه در اين راستا اساسي مي‌نمايد محركهاي زيباشناختي و رمز و رازداري است كه فتح بابي در زمينة فعاليت‌هاي جديد و اشكال جديدي از معنا و تعمق را به تصوير مي‌كشد. هنگامي كه يك چشم‌انداز در نظر جامعه و تك‌تك شهروندان همان معناي باغ را براي دوستدار گل‌ها تداعي مي‌كند بررسي منطقه‌اي ديگر نه صرفاً شيوه‌اي براي شبيه‌سازي شناخت علمي بلكه به مفهوم آمادگي پويا و ديناميك براي فعاليت بيشتر خواهد بود. سيستم باغ ملي متروپليتن در بستن يكي از باغ‌هاي ملي متنوع و كامل در جهان به شمار مي‌رود كه هستي خود را مديون از اين شاخ به آن شاخ شدن كودكانه‌ي چارلز اليوت[924] در باره‌ي منطقه است كه آن را در چنين جايگاهي از بررسي‌هاي منطقه‌اي نشانده است. هم اين طور كوره راه تفريحي آپالاچيان[925]  كه مديون فعاليت‌هاي فوق‌العاده بنتون مك كاي[926] مي‌باشد كه حاصل ساحت نظام‌مند  پسر بچه‌اي در شيرلي‌سنتر[927] مي‌باشد.
به محض اين كه گونه‌ي واقع‌گرايانه‌تري از آموزش عموميت بيابد به عوض الحاق به نظام متعارف نسلي را به‌وجود خواهيم آورد كه به تمامي جنبه‌هاي منطقه، جامعه و زندگي شخصي به مثابه‌ي موضوعاتي چون مشاهده‌ي علمي، بازسازي خلاق، تحقيق و اكتشاف و در نهايت تحول ناشي از مهارت و ترفيع ابزارهاي فني و ديسيپلين فردي توجه نمايد. اين جامعه به عوض وحدت عقيد‌تي ـ بيروني تحميل شده به‌وسيله‌ي تبليغات يا القائات قدرت گرايانه‌، به وحدت زمينه و رهيافتي نايل خواهد آمد كه نيازي به تهديدهاي خارجي براي حفظ وضعيت لازم براي انسجام دروني نخواهد داشت. علوم، سنگ بناي ايجاد جهاني بسامان را براي ما فراهم آورده است. اگر ما خواهان آنيم كه قلمروي عقلانيت سياسي و كنترل انساني را گسترش دهيم مي‌بايست بهره‌مندي از علوم را از طريق بررسي‌هاي منطقه‌اي، اكتشافات منطقه‌اي و بازسازي منطقه‌اي افزايش دهيم. سنتز بصري، سنگ بناي فعاليت خلاق يكپارچه را فراهم مي‌آورد.
        به محض اين كه مقياس انساني پشت سر گذارده شد، بلافاصله پس از آن كه واقعيت‌هاي انضمامي از نظر دور ماند، شناخت، چهره‌اي انتزاعي، پرت و مبهم، و قاطع به خود مي‌گيرد و بدين ترتيب حتي تلاش همه جانبه و مادام‌العمر نيز در درك و فهم محيط موفق نخواهد شد. اگر تعداد بيشتري از افراد به زور در يك فضاي كوچك، بدون همبستگي‌هاي ارگانيك، بدون ابزار نيل به نظام آموزشي خود كفا ياحفظ فعاليت‌هاي مستقل سياسي در مناسبات كاري و زندگي قرار داده شوند، به مقدار بيشتري در معرض روزمر‌گي و كنترل خارجي قرار خواهند گرفت. جذب و هضم شناخت علمي وشيوه‌هاي حكومتي مي‌بايد دست در دست يكديگر پيش روند. مي‌بايد انسان‌هايي پرورش يابند كه در هر منطقه ازمدرسه تا مراحل بعدي به نگرش‌هاي انساني، شيوه‌هاي همكاري جمعي و نظارت عقلاني خو بگيرند اين انسان‌ها به تفصيل خواهند دانست در كجا و چگونه زندگي مي‌كنند: اينان به واسطة حس مشترك محيطي، ادبيات، زبان، شيوه‌ها و آداب و رسوم محلي و به جهت مناعت طبع دركي همدلانه با ديگر مناطق و خصوصيات متفاوت محلي به‌دست خواهند آورد. آن‌ها به شكلي فعّال به فرهنگ و آداب محلي خود علاقه‌مند خواهند شد كه به معناي خصائص فردي و مشتركشان مي‌باشد. اينان به واسطة قدرت درك و فهم و فشار آرزوها در قلمرو برنامه‌ريزي كاربري زمين، برنامه‌ريزي صنعتي و برنامه‌ريزي اجتماعي مشاركت خواهند كرد. بدون آن‌ها، برنامه‌ريزي ظاهرسازي عقيم بيش نيست. 
        در  حال حاضر ما به حقيرترين اشكال زندگي چنگ زده‌ايم زيرا ساكنان متروپليس در سراسر كره‌ي خاكي از نابخردي و بي‌ارادگي رنج مي‌برند: انسان‌هايي كه زندگي خلاقه‌شان به تصرف اشباح در آمده، و صدايشان در بوغ و كرناي بلند گوها  محو شده است،‌ انسان‌هايي كه فقط به فشارها و تحريكات توده‌اي عكس‌العمل نشان مي‌دهند و به جاي واقعيت عيني به يك رقم اعشاري-يك، يك ميليونم راي دهندگان، گردهمايي جنگي، يا گردهمائي كساني كه دوره‌هاي آموزشي نظامي را طي كرده‌اند-تبديل شده‌اند، به معناي واقعي كلمه گوشت دم توپ، و بردگان بالقوة تماميّت خواهي فئوداليسم جديد هستند.
        بنابراين وظيفة بررسي‌هاي منطقه‌اي، آموزش شهروندان يعني تمهيد و تدارك ابزارهايي براي عمل، زمينة عمل و وظايف اجتماعي مهّم به عنوان اهداف مي‌باشد كه در نهايت به وظيفة اصلي مدارس و مسئوليت دانشگاه‌ها تبديل مي‌شود. آموزش به مفهوم مشخص- و نه اميد واهي- بديلي براي اجبار خودسرانه و غيرعقلاني است. عكس اين فرايند، چيزي نيست جز تقليل آموزش به عمل مهملي چون كندن و پر كردن و فرو كاستن انسان‌هاي به گروهي كه به شكل مهلكي به‌وسيلة محرك‌هاي بيرون از مركز به اشكال بسيار سطحي از زندگي رضايت مي‌دهند. اين وضعيت ‌مي‌تواند قهرماناني خلق نمايد اما هرگز قادر نخواهد بود جامعه‌اي باز از شخصيت‌هاي واقعي، مردان و زناني آشنا با هنرهاي زندگي جمعي و فردي را تاسيس نمايد كه از آمريت دست كشيده و در پي تاسيس آن بر مبناي الگويي كسالت‌بار و همسان بر نخواهند آمد. بدون بينان‌هاي باز و گسترده‌ي فرهنگي، برنامه‌ريزي منطقه‌اي اهميت و معني سياسي ناچيزي خواهد داشت، برنامه‌ريزي منطقه‌اي بلافاصله پس از آنكه بنيان فرهنگي لازم فراهم شود به يكي از نشانه‌هاي اساسي تمدن پيشرفته تبديل مي‌شود؛ نظام‌هاي كارآمد اقتصادي حاصل از آن به تزايد ظرفيت همكاري و گسترش قلمرو عمل معني‌دار گرايش خواهند يافت.


6 : شرايط باز ـ سازي شهري
بسيار ي از امور كه در قرن نوزدهم به طور شتاب آلود به جهت نبود مجال انديشيدن انجام شد، مي‌بايست امروزه مجدداً مورد بازبيني قرار گيرد. تقسيم جهان ميان قدرت‌هاي اروپائي  بدون دليل و توجيه عقلاني، به نابهنجاري تاريخي غيرقابل تحملي مبدل شده است: امپراطوري‌هاي متكي بر انديشة تداوم اين تقسيم‌بندي مي‌بايست برچيده شوند در غير اين‌صورت تمدن‌ مضمحل خواهد شد. براي اجتناب از اين فروپاشي، خط‌مشي‌ها و حدّ و مرزهاي مناقشه برانگيز دولت‌هاي ملي مي‌بايست به واسطة همكاري نظام‌مند بين منطقه‌اي انعطاف‌پذير گردد: اگر اين خط و خطوط پا بر جا بماند جباريّت دولت‌هاي تماميت خواه، شيوه زندگي دموكراتيك و مدني را تهديد خواهد كرد، تنها هنگامي‌ همكاري بين منطقه‌اي محقق مي‌شود كه اين امور بر چيده شده و انسان‌هاي نيك‌خواه بر وحشيان جاني برتري يافته و موعد صلح و آرامش براي تمامي انسان‌هاي نيك‌خواه فرا خواهد رسيد.
        يكي از تكاليف عمدة قرن نوزدهم تجديد نظر در اسكان كره‌ي خاكي است. سه قرن گذشته (قرون نوزده، هفده و هيجده) قرون بهره‌برداري تصادفي و اتفاقي بوده است. فشار جمعيت كه ابتدا از اروپا آغاز و سپس به شرق انتقال يافت ميليون‌ها نفر مهاجر را راهي نواحي كم‌جمعيت كرد: براي يافتن حركتي مشابه مهاجرت مذكور مي‌بايست سال‌ها به عقب يعني هنگامي‌كه خشكيدن مراتع آسياي مركزي، هون‌ها[928]  را به قلب اروپا گسيل داشت بازگشت. متاسفانه در عصر حاضر نيز جابجائي جمعيتي به شكلي خودجوش و بدون دانش كافي صورت گرفته و باعث مي‌شود كه تجديد نظر در اسكان مجدداً در دستور كار قرار گيرد.  
        اين ضرورت ]بازبيني اسكان[ در امريكاي شمالي به رسميت شناخته شده است. بدين ترتيب مزارعي كه مي‌بايست مجدداً به جنگل تبديل شوند جنگل كاري مي‌شوند و علفزارهايي كه مي‌بايست به چراي احشام اختصاص يابند مجدداً به علفزار تبديل مي‌شوند؛ مراتع غرب امريكا نيز ذيل قانون تيلور[929] و نظارت دقيق دولت مركزي مجدداً به مرتع تبديل شده‌اند. جمعيتي كه بدون هيچ‌گونه منطق اجتماعي و صرفاً به شكل لكه‌ي مركب در آب توزيع شده است مي‌بايست در راستاي زندگي مدني مشترك مجدداً گروه‌بندي و توزيع گردد. صنايع كه براي بهره‌گيري از مزاياي نيروي كار ارزان به مراكز شلوغ شهري كشيده شده بود، مي‌بايست در راستاي ايجاد زندگي بهتر براي كارگران راهي مراكز جديد شوند: اطلاعات علمي مي‌بايست كانون جديد مزاياي صنعتي را تعيين نمايد و جوامع و صنايع را طوري سازماندهي كند كه نه عرضه‌ي كار و نه حمايت سازمان يافته از كارگران در برابر بهره‌كشي، ديگر بر ازدحام جمعيت در شهرهاي شلوغ اتكا نداشته باشد. صنايعي كه طي قرن نوزده ميلادي به طور طبيعي به سوي معادن ذغال، خطوط آهن و بنادر كشيده شدند اينك مي‌بايست به نواحي ممتاز كه منابع جديد انرژي و شيوه‌هاي تازه‌ي حمل و نقل به طور كامل مورد بهره‌برداري قرار گيرد، انتقال يابند.
علي‌رغم آن كه شهرنشيني به سبك متروپليتن مدت زمان زيادي دوام نخواهد آورد سرچشمه‌هاي شهرنشيني هم‌‌چنان پا بر جا خواهند ماند. منبع عمدة شهرنشيني افزايش متزايد كارآئي در بخش كشاورزي است. با مكانيزاسيون فرايندهاي عمده نظير شخم‌زدن، ديسك زدن، برداشت، بسته‌بندي، خرمن‌كوبي، شيردوشي، دسته‌بندي، شمار كمتري از افراد قادر خواهند بود كارهاي اصلي را بر عهده بگيرند؛ با پيشرفت در امور باغباني، از طريق اصلاح‌نژاد، گونه‌هاي جديد و افزايش دانش زيست-شيمي، رشد گياهان، تعداد افراد و سطوح لازم براي توليد كشاورزي تقليل خواهد يافت، كه به آزاد شدن تعداد زيادي ازمردان و زنان براي كارهاي غيركشاورزي منجر مي‌شود.از اين رو نياز به احداث جوامع شهري، علي‌رغم آن كه جمعيت يك كشور ثابت بماند، هم‌چنان پا بر جا خواهد ماند.
        خطر اصلي در فرايند اسكان مجدد و شهرنشيني مستمر، متوجه لختي و ايستايي است كه بر اشكال گذشته‌ي شهرنشيني حاكم بوده است. بسياري از طرح‌هاي ما براي توسعة شهري ايستا بوده است: آن‌ها عادات و رفتارهاي گذشته، شيوه‌هاي فن‌آوري گذشته، مقرارت حقوقي گذشته، فرصت‌هاي مالي گذشته و نگرش اجتماعي گذشته را به عنوان تنها عناصري كه توسعه آتي را تعيين مي‌كند وجهه‌ي همت خود قرار مي‌دهند. بدين ترتيب مي‌توان به سادگي‌ اثبات نمود كه روند افزايش جمعيت در متروپليس همچنان ادامه خواهد داشت. كساني‌كه اين ديدگاهها را بي‌توجه به بديل‌هاي ديگر غيرقابل تصور مي‌دانند، در  حقيقت قادر به انديشيدن در مورد آينده‌ نيستند. 
        جداي از اين قضاوت، تاريخ انباشته از حركت‌هايي خلاف روشهاي موجود مي‌باشد-مهمتر اين كه در موضوعات پيچيده‌اي همچون افزايش جمعيت شهري قاعده حركت بر خلاف روندهاي موجود مي‌تواند بسيار محتملتر باشد-طرح‌هايي كه براي آينده تهيه مي‌شوند به تمامي عناصر موجود به مثابه‌ي تخيل، آرزو، رويا و فرافكني بي‌توجهي مي‌كنند. اين در حالي است كه نيروهاي پنهان اجتماعي در هر نسل در اشكال غيرمنتظره تحقق مي‌يابند. عناصر محاسبه‌نشدني در هر برنامه‌ريزي در عرصه‌ي برنامه‌ريزي شهري و منطقه‌اي به آنچه كه انسان دارد و يا به آن خو گرفته است محدود نمي‌شود، بلكه به خواسته‌ها و آمادگي نيل به آن، وقتي كه به اندازه كافي سازمان يافته و برجسته‌ شده باشند، بستگي دارد. بدون استفاده از قوه‌ي تخيل و عناصر رهايي‌بخش كه در وضعيت موجود شكلي نهفته دارند برنامه‌ريزي به يقين نوشداروي بعد از مرگ سهراب خواهد بود، كه هرگز بر فرصت‌ها پيشي نخواهد گرفت و در حركت با روند جاري، حتي توان رقابت با لاك‌پشت را نخواهد داشت. 
        برنامه‌هايي كه از وضعيت واقعي الهام نگرفته و نهادهاي موجود را مورد غفلت قرار مي‌دهند البته پوچ و بيهوده هستند و به عبارتي ديگر ناكجا آبادهايي براي گريز از واقعيت به شمار مي‌روند. برنامه‌هايي كه آرايش نيروهاي بالقوه خلاق را حتا  اگر در صورتي كه در ابتداء ضعيف باشند، فراموش مي‌كنند جداي از اين كه چگونه با آمارها و ارقام به رضايت خاطر منجر شوند، به يك اندازه بيهوده هستند: آمارها و خصوصيات شبه علمي، اقتدار و مرجعيت خود رابه نظامي وام مي‌دهند كه به صراحت مربوط به گذشته هستند. 
تفاوت ميان اين دو نوع برنامه‌ريزي به بهترين وجه در گزارش هنري رايت دربارة برنامه‌ريزي منطقه‌اي ايالت نيويورك در سال 1926 م. و گزارش حجيم در باره‌ي بخش متروپليتن نيويورك به‌وسيلة تامس آدامز و همكارانش در همان دهه برجسته شده است. گزارش رايت نه تنها با واقعيت‌هاي گذشته بلكه با جوانه‌هاي اقتصادي و اجتماعي جديد سر و كاردارد، در نتيجه كار رايت و همكارانش پايه‌هايي را براي جنبش برنامه‌ريزي منطقه‌اي در سراسر ايالات متحده فراهم ساخت. گزارش راسل سيج[930] اگر چيزي از گزارش نهايي به ميان نياوريم از همان لحظه‌ي شكل‌گيري عقيم بود و هيچ رهيافتي براي آينده و عمل نداشت. گزارش آدامز، شهر را به تداوم اشتباهات گذشته‌اش فرا خواند: گزارش هنري رايت در وضعيت موجود، امكانات نهفته‌ي نظام جديد را به تصوير كشيد، نظامي كه نه تداوم منفعل گذشته بلكه نوعي هماهنگي جديد به‌شمار مي‌آمد. 
تفاوت ميان اين دو شيوه‌ي تفكر را مورد غفلت قرار ندهيد: زيرا اين تمايز منفذي را به سوي كليّت مسئله‌ي اسكان مجدّد و بازسازي كه اينك در جهان غرب با آن مواجه هستيم پيش رويمان قرار مي‌دهد.
        تجديد نظر در اسكان داراي دو چهره مي‌باشد: يكي از اين چهره‌ها احداث مراكز جديد است كه پيشرفت‌هاي اخير در معماري، برنامه‌ريزي و بصيرت اجتماعي را تجسم مي‌بخشد؛ آن روي سكه، باز سازي مراكز موجود، اعم از كوچك و بزرگ، به واسطة پاكسازي بافت‌هاي فرسوده، احياء همبستگي‌ها تحليل رفته‌ي كاركردي و ترفيع آن‌ها در فرايند نوسازي براي  ادغام با جوامع جديد مي‌باشد. در صورتي كه ارگان‌هاي برنامه‌ريزي، ساختارهاي موجود مالي و اداري را به‌عنوان ساختارهايي سالم و در حقيقت اجتناب‌ناپذير بپذيرند-زيرا از گذشته به ارث رسيده‌اند-هيچ تحول مهمي را نمي‌توان در بخش‌هاي مختلف شهري شاهد بود: بدين ترتيب برنامه‌ريزي چيز جزء وصله‌پينه‌اي براي پوشاندن زخم‌هاي زندگي مدني يا قطعاتي زيبا بر چهره‌ي بيمار تمدن نخواهد بود.
        فرصت واقعي براي توسعة منطقه‌اي و شهري در اين حقيقت نهفته است كه الگوي موجود زندگي اقتصادي نمي‌تواند پا بر جا باقي بماند. انباشت بدهي‌ها در متروپليس‌هاي بزرگ، هرم واژگونه‌ي قيمت زمين، زندگي اقتصادي را بي‌ثبات، و برنامه‌ريزي اجتماعي موثر را غيرممكن مي‌سازد. از اين رو نياز واقعي، به انقياد در آوردن اين ساختار سنگين و شاق به مثابه‌ي سياست عمومي سنجيده و ساماندهي ارگاني مسئول، قادر به هدايت سرمايه‌ به مجاري اجتماعي و رهايي يافتن از شكاف‌ها و گسست‌هاي ساختار بورس بازانه‌ي موجود مي‌باشد. تنها از طريق همين تحولات بنيادي در اهداف و شيوه‌هاست كه دستيابي به كمك‌هاي همگاني و كانونهاي ابتكاري بديل كه صنعت و جمعيت را بر اساس مزاياي حياتي‌شان جذب نمود، امكان‌پذير مي‌گردد. به موازات آغاز اين حركت تدريجي از شهرهاي بيش از اندازه بزرگ فرصت باز برنامه‌ريزي فراهم خواهد شد. مجدداً يادآوري مي‌نمايم كه افزايش  چشمگير شمار زمين‌هاي بازي در منهتن نه نتيجة رونق اقتصادي كه حاصل تورم، ناتواني از پرداخت ماليات، ورشكستگي و كاهش جمعيت بود. 
        شهرهاي موجود در نهايت مي‌بايست در بازسازماندهي شهرنشيني معاصر مشاركت نمايند: اما قبل از آن كه اين شهرها به مراكز منطقه‌اي و حفظ محيطي كاملاً متوازن براي انبوه توده‌ها كه داراي مسكن فقيرانه هستند نايل شوند، نظام متروپليتن مي‌بايد در مجموع به طور مستمر تحليل برود. در فرايند توسعة شهري، ارزش‌هاي اجتماعي و مالي در تعارض شديدي قرار مي‌گيرند معيارهاي موفقيت مالي، محيطي مخرب را براي زندگي به وجود آورده و هم اين  طور، معيارهاي موفقيت زيست-فني بالضروره متضاد با ارزش‌هاي نظام مالي متروپليتن منجر مي‌شوند. برنامه جامع ما براي بازسازماندهي شهرنشيني و  مسكن، مستلزم گزينشي قاطع مي‌باشد. اين انتخاب نه به مفهوم گسست كامل و فروپاشي بلكه بدين معنا كه زير فشار مستمر و جنبش روزانه، به غايت خود نايل مي‌آيد انقلابي است، در نتيجه متروپليس و ارزش‌هاي مادّي زندگي آن تحليل خواهد رفت و مجموعه‌ي جديدي از نهادهاي كارآمد، هماهنگ‌تر با ارزش انساني، جايگزين آن خواهد شد. برنامه‌ريزان كه به اين مفاهيم ضمني اشراف ندارند به لحاظ اجتماعي چنان بي‌تجربه قلمداد مي‌شوند كه در خصوص عملكردهاي مهم نمي‌توان به آن‌ها اتكاء نمود: آنان به‌جاي كمك به تعريف رويه‌هاي مناسب عمومي فقط مي‌توانند به پيچاندن قضايا و اخلال در برنامه‌ي معقول اجتماعي شتاب بخشند.


7 : شيوه‌ي جديد توسعة شهري ـ باغ‌شهرها
مباحث فوق براي اولين بار در قرن نوزدهم مورد بحث قرار گرفتند. سه گروه بر مفهوم متاخر دسته‌بندي جمعيت و طراحي شهري موثر بودند؛ و گروه چهارم به بيشترين پذيرش اجتماعي نايل آمد.
        نخستين مصلح جنبش رفرم مسكن رابرت ‌آوئن بود: وي داراي ذهني مبتكر و تاحدودي وسواسي بود، نخستين كارفرمائي كه با استفاده از موفقيت‌هاي خود به عنوان يك كارفرما به شكلي سنجيده در مقابل نتايج خفت‌بار صنايع جديد ماشيني قد علم كرد و خود به عنوان يك مالك خيرخواه و صنعتگر كارآمد، پيشتاز آن بود. آوئن در ترغيب كارگران صنعتي به رهايي از وضعيت نكبت‌باري كه تحت نظام جديد كارخانه‌اي دچار آن بودند احداث جوامعي متوازن در حومة شهرها را پيشنهاد كرد. تامين تسهيلات اجتماعي و آموزشي مورد نياز اين سكونتگاههاي جديد، به همراه مسكن شايسته و مناسب همچون پرداخت دستمزد مسئوليت نظام توليد مي‌باشد. 
        در جامعه سامان يافته‌اي آوئن جداي از ادبيات ناكجا آبادي و آرمانشهري، اولين تلاش‌ها براي تعريف هسته يا سلول‌هاي بنيادي رشد شهر، در ارتباط با اشكال جديد سازمان صنعتي كه از نظام كارخانه‌اي مكانيزه و متكي بر نيروي بخار سر بر آورده بود، به منصه‌ي ظهور رسيد. طرح آوئن اساساً مطلوبتر از الگوهاي شهري مطرح در قرن نوزدهم نبود: طرح وي برخي از خصائص اساسي زندگي اجتماعي را ملحوظ نمود كه بر محلات طبقات فرادست ادينبورگ يا لندن برتري داشت، روي هم رفته تلاش اوليه‌ي آوئن را مي‌توان با بهترين تجارب قرن بيستم، متعاقب يك نسل كوشش پيگير مقايسه كرد زيرا طرح‌هاي وي از طرفي به لحاظ ضعف مفهوم حسّي در منظره‌پردازي و زيبائي مخرب ارزش‌ها نشد و از طرف ديگر براي نيل به راحتي و فشردگي يك شهر در جامعه مورد نظر هراسي به خود راه نداد.
        تركيب تجارب بصري و عملي، تاثير چشمگيري به آموزه‌ي آوئن مي‌بخشيد: آرزوها و احساسات وي عنصر موثري بودند كه بر سراسر قرن نوزدهم سايه افكندند. آوئن همچنين داراي دوستان و همكاراني نيز بود؛ ايده‌ي شارل فوريه از جامعه‌اي هماهنگ داراي بنياد روان‌شناختي غني در مقايسه با ايده‌ي خردگرايانه خشك آوئن بود، طرح فوريه براي فالانستر[931]-گرچه تا حدودي خيالي و نامرتبط مي‌نمود-با اين وجود جزئيات خلاقانه‌اي را براي نوعي اقتصاد شهري مبتني بر عقلانيت به  ارمغان آورد. فالانستري كه توسط گودين[932] در شهر گيز فرانسه ساخته شد از نتايج مستقيم ايده‌هاي فوريه بود (يادآوري مي‌شود كه گودين خود از صاحبان صنايع فولاد بود) احداث فالانسترگودين يكي از نخستين تلاش‌ها در احداث خانه‌هاي جمعي كارگري و محلات بود. البته ضرورت‌هاي اجتناب‌ناپذيري نيز صاحبان صنايع را به احداث واحدهاي مسكوني براي كارگران ترغيب كرد زيرا كارخانه‌هاي آنان در حومه‌هاي شهري مستقر بود: اين امر فرصت را براي بروز ابتكارات نو فراهم ساخت، كار سِرتيتوس ‌سالت[933] در ساليتر[934] در دهة پنجاه قرن نوزده، راه را براي سكونتگاههاي اين چنيني، نظير كروپ در شهر اِسن آلمان، كدبوري در بورن‌ ويل، و لور در بندر سان‌لايت هموار كرد. بر اساس معيارهاي زندگي در حومه، دو مورد اخير تاثير مستقيم مهمي را بر طراحي حومه‌هاي طبقه‌ي متوسط با فضاهاي باز بسيار سخاوتمندانه به بار آورد: امّا پيشرفت‌هاي بدست آمده از اين طرح‌ها، از جمله برنامه‌ريزي خوب و تراكم پائين تاثير تعيين كننده‌اي را بر مسكن كارگران كم در آمد، كه به‌وسيلة بورس‌بازان و بساز بفروش‌ها بر پا شد به همراه نداشت. 
اين اجتماعات جديد در يك نكته‌ي مهم از سكونتگاه‌هاي حومه‌اي طبقه‌ي متوسط متمايز مي‌شد و آن اتصال مستقيم سكونتگاه‌هاي كارگري به صنايع بود، اين جوامع براي زندگي اجتماعي كارگران تدارك مي‌شدند و به شكل‌گيري يك كّل مدني كوچك متمايل بودند. نقطة ضعف اين تلاش‌هاي خيرخواهانه كه عمدتاً به ابتكار ”كارفرمايان روشن‌فكر“ شكل گرفتند سختگيري مالي مديريتي بود به نحوي كه در پولمن ايلينويز[935] ساكنان خشمگين پولمن دست به شورش زدند. علي‌رغم نقاط ضعف در سازمان اجتماعي اين سكونتگاهها، در مجموع روستا-باغ‌هاي صنعتي، بهترين محلات كارگري بودند كه پس از تاسيس بنيادهاي خيريه‌ي قرن شانزدهم-اين حكم احتمالاً در مورد شهرك‌هاي و روستاهايي كه در نيوانگلند، پنسيلوانيا  و بخش‌هايي از اوهايو قبل از نيمه‌ي قرن نوزدهم ساخته شدند، صدق ننمايد-ساخته شده بودند. اگر چه اين سكونتگاهها چيزي تازه‌اي با خود به همراه نداشتند، تمايز فرايند صنعت از ايده‌ي تحقير انسان در محيطي كثيف را كه تمايزي مفيد نيز بود با خود به ارمغان آوردند. 
        موضوع احداث مهاجرنشين‌ها و شهرها در عين حال از چشم‌ ناظران تيزبين قرن نوزدهم-گرچه نامأنوس بودن انگاره‌ي شهر در نظر آنان به انديشة انتزاعي‌شان مربوط مي‌شد-دور نماند. ويك ‌فيلد[936] انگليسي كتابي را منتشر كرد كه در آن از كاربرد بسيار نظامند هنر و آبادگري در سرزمين‌هاي جديد جانبداري كرده بود؛ جميز سيلك‌ باكينگهام،[937] انگليسي ديگري كه قوه‌ي تخيل‌اش را در احداث شهر آرماني ويكتوريا به‌كار بست، كه به لحاظ محدوديت جمعيت و پذيرش خدمات اجتماعي به عنوان مولفه‌ي اساسي نظام جديد شهري، كه از انجمن‌هاي دواطلبانه‌ي شهرهاي صنعتي جديد نشات گرفته بود، متمايز مي‌شد. درنهايت هنري‌ جورج[938] با مشاهد‌ه‌ي فرايند اسكان در نواحي خاور دور امريكا، به اين نكته كه چگونه تراكم جمعيت به افزايش قيمت زمين منجر مي‌شود پي برد. بدين ترتيب مادامي كه زمين در مالكيت خصوصي قرار داشت، مالياتي را بر تمامي كساني‌كه به طور مستقيم يا تبعي به استفاده از زمين‌هاي گران‌قيمت وادار مي‌شدند، تحميل مي‌كرد. با پيشرفت صنايع ماشيني و پيچيده‌تر شدن شبكه‌ي حمل و نقل، تراكم جمعيت تشديد مي‌شد و ماليات‌هاي پولي به شكل اجاره افزايش مي‌يافت.
        تمامي اين طرح‌ها، روياها و ابتكارات همچنان تا اواخر قرن نوزدهم متداول بودند: اما تاثير واقعي‌شان برجامعه عملاً صفر بود. در اين لحظه از تاريخ، انگليسي مهرباني كه انديشة خلاقش به واسطة اشكال و مهارت‌هاي تخصصي فلج نشده  بود، كتابي را تحت عنوان ”فردا“ منتشر كرد، كه در نشر مجدد عنوان ”باغ شهر“ به‌خود گرفت. در اين كتاب، ديدگاههاي تامس اسپنس و هنري جورج، همچنين آوئن، فوريه و ويكفيلد و باكينگهام تلفيق شد و در عين حال مفهومي سراسر خود بنيان را شكل داد: اين مفهوم باغ‌شهر يا محيط شهري متوازن بود.
هوارد  از واقعيتهاي بنيادي شهرنشيني قرن نوزدهم يعني افزايش روز افزون جمعيت و كشيده شدن فزاينده‌ي آنها به سمت مراكز موجود صنعتي، بالاخص متروپليس‌هاي پرازدحام، آغاز كرد. هر ساله محلات جديدي براي كارخانه‌ها و اسكان كارگران آن‌ها بر پا مي‌شد. اين فرايند تا كجا مي‌توانست در مراكزي كه به شكل نااميد كننده‌اي متراكم بودند و جاي جاي آن با حاشيه‌ها و آلونك‌نشين‌هاي كثيف ملوث شده بود، ادامه يابد؟ چرا تلاش‌هاي سنجيده و آگاهانه‌اي براي ايجاد شهرهاي جديد از مازاد ]ثروت[ حاصله صورت نمي‌گرفت؟ هر گونه افزايش جديد جمعيت، فرصت تازه‌اي براي باژگوني فرايندهايي بود كه زندگي در شهرها  را به لحاظ مالي دست نيافتني و به لحاظ نتايج اجتماعي نامطلوب مي‌كردند.
        در اينجا، ابنزرهوارد به اين نكته دست يافت كه طرح‌هاي بشر دوستانه صاحبان صنايع براي روستاهاي صنعتي غير متمركز يا شهرهاي الگو، ضعيف بوده؛‌و روي آوردن صاحبان مكّار صنايع براي بهره‌برداري از مزاياي نيروي كار بيكار به مراكز كوچك، به طور قطع حركتي ضد اجتماعي قلمداد مي‌شود. هاوارد محدوديت‌هاي انساني آن چه را كه در امريكا شهر شركتي-شهري كه به‌وسيلة يك صنعت منفرد سازماندهي و اداره مي‌شد امّا تماماً در مالكيت آن قرار نداشت-ناميده‌ مي‌شد مورد شناسايي قرار داد. اين رويه كه متكي بر تمركز زدايي بود، همه غير از صاحبان صنايع را فقيرتر، و صنايع بديل يا شيوه‌هاي زندگي جايگزين را از كارگران سلب مي‌كرد و بالطبع به مخالفت نيروي كار سازمان يافته در صنايع پيشرفته‌تر منجر مي‌شد. در نظر هوارد مسئله‌ي انتخاب مكان‌هاي صنعتي مطلوب و زمين‌هاي ارزان، فرع بر مسئله‌ي شهرهاي خوب صنعتي بود.
با اين حال هوارد قوه‌ي تخيل عميق اجتماعي خود را به شيوه‌ي ديگري نيز نشان داد،‌ نگرش وي دو كانوني بود: با مد نظر قرار دادن حومه متوجه شد كه نواحي روستايي كه به لحاظ اقتصادي و فرصت‌هاي اجتماعي به هيچ وجه جاذب نيستند، به سرعت تخليه مي‌شوند. جوانان، مخاطره جويان و روشنفكران، به سمت شهرهاي بزرگ رانده مي‌شوند زيرا تمامي خصائص تمدن جديد در اين شهرها متمركز شده است. تخليه جمعيت روستا و انباشت آن در شهرها دو روي يك سكّه بودند: مسئله، بهبود شرايط زندگي در هر دو قطب بود. تا آن زمان حركت به سمت شهرهي بزرگ، نواحي خوابگاهي بزرگي را دور از نهادهاي اجتماعي شهر و مزاياي تفريحي حومه‌ها، يعني كانون‌هاي ادبار و فلاكت‌ شهري و حومه‌اي شكل داده بود. اين حكم در مورد صنعت نيز صدق مي‌كرد، زيرا هنگامي‌كه صنايع در پي احداث محلات بهتر براي كارگران برمي‌آمدند منابع لازم براي اين كار را در اختيار نداشتند آنچه در اينجا اهميت داشت بازار بزرگ و سهل‌الوصول نيروي كار بود، بدين ترتيب حومه‌ها ازمنابع انساني تخليه شدند: و شهرها دستاوردهاي متناسب با اصلاحات اجتماعي از خود بروز ندادند.
هوارد پيشنهاد اصلاح اين واقعيت را ارائه داد: اگر مي‌توان عمران وآبادگري را به شكلي خردمندانه، همان‌گونه كه ويكفليد  به تصوير كشيد و مهاجرنشين‌هاي نيوزيلند و يوتا شاهد آن بودند در سرزمين‌هاي بيگانه هدايت نمود، چگونه در چارچوب مرزهاي يك كشور نمي‌توان آن‌را به شكلي سنجيده هدايت كرد؟ چرا بايد چيزي را كه بنابر طبيعت خود تابعي از كنترل اجتماعي است به حال خود رها كرد، چرا پس از ظهور خدمات اوليه شهري در قرن نوزدهم، امكان آن فراهم نشد كه هيچ كاري بدون كمك مستقيم شهرداري به شكلي كارآمد انجام شود؟ آن چه در اين فرانيد ناصواب مي‌نمايد نبود برنامه‌ريزي در شهرهاي اواخر قرن نوزدهم نبود، بلكه برنامه‌ريزي نامطلوب و با تاخيري بود كه كنترل آن تا حدود زيادي در چنگ بورس‌بازان زمين و مالكين سامانه‌هاي حمل و نقل خصوصي بود كه نه در پي رفاه عمومي بلكه در جهت كسب منافع بيشتر بودند. موقعيت‌هاي مطلوب صنعتي مي‌بايست شناسايي و به  كاربرهاي متناسب تخصيص مي‌يافت همچنين مي‌بايست محلات مسكوني جديد احداث مي‌شدند: اما سوال اين است چرا اين اقدامات نمي بايست به نام تمّدن و زندگي مدني صورت مي‌پذيرفت؟ 
        در صورتي كه شهرهاي جديد آن‌طور كه بايد احداث مي‌شدند، همان طوري كه سدها در نواحي سيل‌خيز احداث مي‌شوند، جريان كنترل نشدة جمعيت كه به شكل مخربي راهي متروپليس‌ها مي‌شد، فروكش مي‌كرد و بدين ترتيب زمينة بناي  گونه‌ي جديدي از تمدن فراهم مي‌آمد و گونه‌ي جديد مركز منطقه‌اي مي‌توانست مزاياي بهداشتي حومه‌هاي باز و امتيازات اجتماعي شهرهاي بزرگ را درهم بياميزد و زمينة متعادلي را براي بهره‌برداري از امكانات روستايي و شهري در زندگي مدرن فراهم آورد و نتيجتاً زيست محيط متوازن به منصه‌ي ظهور برسد. هوارد اين هسته‌هاي جديد-بدان سبب جديد كه به قرن نوزده تعلق داشتند-شهري را، باغ شهر ناميد، وي بر اين باور بود كه ”شهر و حومه مي‌بايد ادغام شوند و حاصل اين اتحاد ميمون، اميد تازه، زندگي نو، و تمّدن جديد است.“ كمك موثر هوارد در خصوص مسائل برنامه‌ريزي شهري و مسكن بدون استفاده از مفهوم منطقه‌اين بود كه آنها را مسايل منطقه‌اي قلمداد مي‌نمود.
        عنوان باغ‌شهر به سرعت به‌وسيله‌ي گروهها و صاحبان منافع كه هيچ اطلاعي از پيشنهاد دولت مدارانه‌ي هوارد نداشتند مصادره شد: حتي در روزگار ما اين مفهوم توسط تامس‌شارپ[939] به عنوان سپربلايي براي نوعي برنامه‌ريزي آزاد كه مشخصه‌ي حومه‌ها از قرون وسطا است، استفاده مي‌شود. بنابراين شناسايي مولفه‌ي اساسي و اصلي مفهوم باغشهر هوارد بسيار با اهميت مي‌باشد. نكته‌ي اول اين است كه زمين در باغ شهر به قطعاتي با مالكيت خصوصي تقسيم نمي‌شود زيرا زمين در مالكيت نهاد عمومي است و تحت نظر آن مورد ساخت و ساز قرار مي‌گيرد، مضافاً افزايش قيمت ناشي از رشد باغ‌شهر براي كليت جامعه ذخيره مي‌شود. هوارد نه تنها در پي  حذف مالكيت خصوصي زمين بلكه حذف محرك افزايش تراكم زمين براي ترقي  قيمت آن بود. وي همچنين عدم ثبات ناشي از تحولات غيرمنطقي و بورس بازي در استفاده از زمين را خاتمه داد.
        مشخصه‌ي دوّم باغ‌شهر، رشد كنترل شدة شهر و محدوديت جمعيت است. حدّ بيروني شهر به‌واسطة زمين‌هاي باز حومه كه هر باغ‌شهر را احاطه مي‌كرد و مورد استفاده‌ي كشاورزي و تفريحي بود تعيين مي‌شد. كمربند كشاورزي باغ‌شهر صرفاً ديوار سبزي براي جلوگيري از تجاوز و تعدي واحدهاي همسايگي نبود بلكه زمينه و فرصت را براي توليد محلي مواد غذايي با بازار مناسب در فاصله‌ي مطلوب را فراهم مي‌آورد. بلافاصله پس از تعيين مساحت، برنامه و تراكم، سقف جمعيت‌پذيري شهر مشخص مي‌گشت كه هوارد اين رقم را سي‌هزار نفر قرار داد، كه بيشتر به هدف‌گيري در تاريكي مي‌ماند: نكته‌ي اصلي نهفته در اين سقف جمعيتي اين بود كه شهر معاصر، كوچكتر از شهر قرون وسطايي نخواهد بود، مي‌بايست در مقياس انساني و با اندازه، شكل و مرز معين و محدود طراحي شود. ديگر تعيين حدود شهري با خزش واحدهاي مسكوني به موازات يك خيابان كه تا نقطة نامعلومي امتداد يافته و نهايتاً به يك باتلاق منتهي مي‌شد، قابل قبول نمي‌نمود. هوارد انديشة ارتقاء رشد شهري تا نقطة بيشينه‌ي خدمات براي حيات اجتماعي و اقتصادي مركز را در سر مي‌پروراند، كه نه به شكل افزايش جمعيت يا گسترش شهرهاي موجود، بلكه به شكل احداث باغ شهري جديد صورت مي‌گرفت.
        نكته سوم كه توسط هوارد به عنوان نشانه‌ي مهم باغ شهر معرفي شد و اهميت آن كمتر از مقياس انساني نبود تعادل كاركردي بود، بدين ترتيب كه مي‌بايست نوعي تعادل ميان شهر و پيرامون به وجود آيد؛ اين امر در توسعه و رشد دروني شهر به معناي توازن ميان مسكن، صنعت و بازار، و كاركردهاي سياسي، اجتماعي و تفريحي بود. هوارد با تدارك محيطي متوازن، و با تجهيزات كامل خدمات اجتماعي، كاستي‌هاي طرح‌هاي يكسونگر در نگرش تمركز زدايانه را خنثي كرد.
هوارد به عبارت ديگر نه تنها از ضعف حومه‌هاي صرفاً خوابگاهي و شهرهاي شركتي اجتناب كرد بلكه امكان تحليل موفقيت‌ها از طريق انباشت نامحدود ]جمعيت[ را حذف كرد. گفته مي‌شود هوارد نخستين متفكر در درك عميق اجتماعي از پويائي‌هاي رشد شهري مبتني بر عقلانيت بود.
لئوناردو داوينچي در انديشة تخفيف شلوغي و تراكم متروپليتن، محدوديت گسترش حومه‌اي، و ايجاد هسته‌هاي جديد شهري قرن‌ها بر هوارد تقّدم داشت: چگونه اين ردپاهاي آشكار در طول ساليان دراز مورد غفلت واقع شد؟ داوينچي پيشنهاد احداث ده شهر سي‌هزار نفري را به دوك‌ ميلان ارائه كرد، تا “ تراكم بيش از اندازة جمعيت را كه نظير گله‌ي بزها همديگر را هل داده و همه جا را با بوي زننده و وبا و مرگ پر كرده‌اند” تخفيف دهد. جالب توجه اين كه پيشنهاد لئوناردو در مورد باغ‌شهرها، همزمان با تجارب وي در زمينة پرواز در يك دهه به ثمر نشست: وي در حقيقت دو فقره از اختراعات عمدة دوران معاصر را پيش‌بيني كرده بود. با اينحال باغ‌شهر هوارد به مثابه‌ي هواپيماي رايت بر روياي پرنده‌ي بزرگ لئوناردو برتري بسياري داشت؛ در مورد باغ‌شهر، زمينه‌ اجتماعي فراهم بود و در رابطه با هواپيما، اين نكته اهميت داشت كه اين اختراع جديد عملاً ساخته شد.
        طرح هوارد ابتدا در سال 1898م. مورد بحث قرار گرفت. لچورث[940] اولين باغ‌شهر كاملاً مجهز در سال 1904م. به‌وسيلة يك موسسه‌ي خدمات عمومي كه به شكل خاصي سازمان يافته‌ بود، بنيان نهاده شد. البته امكان اشاعه‌ي هر دو رخداد ]يعني احداث باغ شهر و ساخت هواپيما[ پيش از آنكه اختراعات عمدة دورة نو فني به وقوع بپيوندند، امكان‌ناپذير بود: هنگامي‌كه هوارد شيوه‌ي تمركز زدايي شهري خود را پيشنهاد كرد هيچ كس قادر نبود حمايت و هماهنگي توسعة شبكه‌ي انتقال برق، اتومبيل، جاده و استفاده از كاميون‌ براي انتقال بار، مضافاً رواج گسترده‌اي تلفن، راديو، گرامافون و سينما از طرح كلي او را پيش‌بيني نمايد. تنها برخي از نوابع آن دوره نظير پيتركروپتكين[941] و پاتريك ‌گدس به استلزامات تمامي اختراعات جديد بر تمدن ما به عنوان يك كل دست يافته بودند.
طرح هوارد براي باغ شهر، كه پيشنهادي عقلاني در سال 1898م. به شمار مي‌آمد و به مقابله با گرايشات كور صنايع پارينه‌فني وادار شد كه هنوز به لحاظ سازماني بر تجربه متكي بودند و با طرح و برنامه ناآشنا و حتي از اثرات محيط پرازدحام بر سلامت و توان كار غافل بودند. اين جنبش دو دهه قبل از پيشنهاد هوارد حركتي سربالايي و دشوار بود زيرا تمركز صنايع هنوز به لحاظ اقتصادي سودمند مي‌نمود، از اين رو باغ‌شهر با مقاومت فني و مالي از طرف صنايعي مواجه شد كه شديداً متكي بر استفاده از نيروي بخار بودند. پس از 1910 ميلادي، جريان و مديريت صنايع در روند موجود تجديد نظر كردند، اين تجديد نظر از طرفي بر تمركز زدايي منابع انرژي و حمل و نقل متكي بود كه به لحاظ فن‌آوري به مثابه دوران استفاده از آسياب‌هاي بادي و آبي و آبراهه امكان‌پذير شده بود، مضافاً تمركز زدايي از مديريت به واسطة استفاده از تلفن و ابزارهاي دقيق حسابرسي و نظارت، اين مهم را ممكن ساخته بود. اما الگوي توسعة شهري همچنان بر الگوي متراكم قديمي متكي بود. اين امر نه به خاطر مزاياي اقتصادي يا مكانيكي؛ بلكه از آن جهت بود كه نظم و نسق مالي، در ساختار مادّي ساختمان‌هاي قديمي، تجهيزات كهنه و شهرهاي قديمي كه به لحاظ فني بيش از اندازه توسعه‌ يافته بودند، تبلور مي‌يافت.
باغ‌شهر لچورث، طرح اثباتي براي ايده‌ي هوارد بود كه توسط يك موسسه‌ي خصوصي احداث شد. حاميان اين طرح عمدتاً از ميان گروه‌هايي ازبورژوازي بود كه به تجارب اجتماعي بسيار علاقمند بودند، و به سود اندك در مقابل سرمايه‌گذاري و صرف‌نظر از بهره‌ي پول براي مدت طولاني رضايت مي‌دادند. از آن جائي كه مراكز جديد نيازمند جذب صنايع بودند به كندي رشد مي‌كردند، با اين حال از رشد سالم و مستحكمي برخوردار بودند و مهمتر آن كه بدون قرباني كردن اصول اوليه پيش مي‌رفتند. در حالي كه سكونتگاههاي ديگر، از جمله هامستد گاردن سابرب[942] با خصائص فيزيكي همسان و شايد برتر نست به لچورث، صرفاً به طبقه‌ي متوسط تعلق داشتند. باغ‌شهر به جهت موفقيتش در ادغام صنايع و مسكن كارگري، به كانون توجه شهرسازان و مديران صاحب انديشة اجتماعي در سراسر جهان تبديل شد.
        پس از 1920م. به هر حال شرايط براي موفقيت باغ شهر بيش از پيش فراهم شد، زيرا باغ شهر ديگر نه مشغله‌ي زيست‌شناختي جدا افتاده كه تجسم عيني فرايندهاي نو فني بود كه در توسعة شهر بكار بسته مي‌شد. انگاره‌ي هوارد، هر جايي كه نظارت روشن بينانه امكان عمران و آبادي كلان مقياس را فراهم ساخت تاثير بسيار شديدي بر جاي مي‌گذاشت: باغ‌شهر هيلورسام[943] در هلند، اجتماعات اقماري جديد كه زير نظر ارنست ماي[944] در فرانكفورت ساخته شدند، و شهر جديد رادبرن[945] در نيوجرسي، كم و بيش ايده‌هاي هوارد را منعكس مي‌ساختند.
سياست و خط‌مشي‌اي كه هوارد آن را تبليغ و حمايت مي‌كرد مدت‌هاي مديدي منتظر حاميان و پشتيباناني بود كه صرفاً مي‌توانست از سياست‌هاي گسترده‌ي توسعة منطقه‌اي نشات بگيرد. از اين رو باز ساماندهي صنايع انگلستان پس از سال 1925م. ، كه به نوسازي صنعتي نواحي شمالي لندن منجر شد، ‌فرصتي بود كه بي‌دليل از دست رفت، و مي‌توان آن را شكست اسف‌باري براي سياست شهري به حساب آورد. گرچه در روند نوسازي هزاران واحد مسكوني كارگري براي اسكان كارگران تازه وارد احداث شد، اما اين‌كار زير نظر بوروها[946] و كانتي‌ها[947] انجام شد و فرصت پايه‌گذاري شهرهاي جديد در كل مورد غفلت قرار گرفت: بكونتري[948] بزرگترين حومة متعلق به طبقات كارگري، از مزاياي كارخانه‌هاي ماشين‌سازي فورد كه در جوار آن قرار داشتند محروم شدند زيرا آن‌هايي كه در آنجا اسكان يافتند، به لحاظ حقوقي و اداري نه كارگران تازه وارد كه رانده شدگان از آلونك‌هاي لندن بودند. 
        در ايالات متحده نيز گامي مهم با هدف احداث تعدادي باغ‌شهر پيشگام كه شهرك‌هاي كمربند سبز ناميده مي‌شدند با تشكيل دفتر اسكان حومه‌اي در سال 1934م. در سراسر كشور برداشته شد، اين رويه نظير بسياري از سياست‌هاي خوب دوران رياست جمعهوري فرانكلين ‌دي. روزولت، فاقد ساختار اجرايي هماهنگ بود و به همين دليل در جذب همكاري جوامع‌ محلي شكست خورد و در نهايت به واسطة در پيش گرفتن شيوه‌ي آزمون و خطا متلاشي شد. امّا دامنه، مقياس و هدف اين طرح‌ها، هم آن‌گونه كه از نمونه‌ي تحقق يافته برمي‌آيد، اهميت و جايگاهي به آ‌ن‌ها بخشيد كه شهرك‌هاي ساخته شده در نواحي شهري موجود كه غالباً پراكنده و موقعيت نامناسبي داشتند، فاقد آن بودند. عيب اصلي تمامي آن‌ها، كه مشخصه‌ي تقسيم كسالت‌آور برنامه‌ريزي منطقه‌اي، مسكن و برنامه‌ريزي شهري است، در اين واقعيت نهفته بود كه هيچ تلاشي در طراحي شهرهاي كمربند سبز، در راستاي برنامه‌ريزي اجتماعي به شيوه‌اي كه در دره‌ي تنسي انجام مي‌شد، صورت نگرفت. 
        فرصت‌هاي مشابهي نيز براي برنامه‌ريزي هماهنگ كلان مقياس درتوسعة صنعتي اتحاد شوروي ]سابق[ رخ نمود كه به واسطة شتاب و هم به جهت ميراث عظمت‌طلبانه‌ي دوران پطركبير شكست خورد، به احتمال نزديكترين رهيافت به برنامه‌ريزي صنعتي، كشاورزي و شهري در مقياس انساني، نگرشي است كه توسط آلماني‌ها در طرح عمران و آبادي ناحيه‌ي زويدر زي[949] تبلور يافت؛ امّا علي‌رغم اين، هلندي‌ها در فرهنگ شهري شاخص‌تر مي‌نمايند زيرا آلماني‌ها هنوز نتوانسته‌اند نمادهاي جوامع مدرن امروزي را به ناحيه‌ي زويدرزي كه در اطراف آمستردام و لاهه مشهود است، تزريق نمايند.
        كندي جنبش باغ‌شهر به اتكاي آن بر تعاون و برنامه‌ريزي اجتماعي مربوط مي‌شود، يعني جوامعي كه در آنها كشاورزي در برابري با صنعت قرار داشته و الزامات اجتماعي در مالكيت زمين و كنترل آن ]به صورت جمعي و مشترك[ در جامعه‌ پاي گرفته باشد. براي موفقيت باغ‌شهر، چاره‌اي جز اتكاء بر مرجعّيت منطقه‌اي و مقياسي گسترده‌تر از قلمرو يك شهرداري و يا تمركز گسترده‌ي محلي به مراتب بيش ازانتظاري كه از يك اداره‌ي واشنگتن، لندن يا پاريس هدايت مي‌شود، نيازمنديم. به عبارت ديگر، باغ‌شهر فقط هنگامي‌ مي‌تواند عينيت يابد كه نهادهاي اقتصادي و سياسي به سمت بازسازي منطقه‌ي هدايت شوند. آن چه مهم به نظر مي‌رسد جهانشمولي اصول نويني است كه توسط سِرابنزر هوارد و همكارانش در زمنيه‌ي توسعة شهري پا به عرصه وجود گذاشته:‌ اصولي كه جوامع شهري متوازن را هدف گرفته‌اند: و اين از طرفي مستلزم توزيع وسيع ابزارها و فرايندهاي فرهنگ رفيع انساني واز طرف ديگر مستلزم بسط محيطي ضامن حيات و علقه‌هاي زندگي مدار حومه به شهر مي‌باشد.
________________
فصل هفتم 
مباني اجتماعي نظام شهري جديد 
1: معماري به عنوان نماد 
”بر خلاف سياست مداران و ديگراني كه به طور مكانيكي آموزش مي‌بينند، همين طور اصحاب دين، مسئله‌ي مطلوب‌تر ساختن زندگي و محيط آن از يكديگر جدا نيستند. اين دو معضل برخلاف آنچه سياست مداران-حال با آرزويي نابجا، يا با يأسي غيرضروري-تصور مي‌كنند مستلزم جابجائي ارقام و احجام بزرگ ]احتمالاً منظور نويسنده جمعيت و تأسيسات است[ مقدم بر دست‌زدن به هر كاري نيست. بهينه‌سازي حيات انساني معضلي مربوط به وسعت و ثروت هم نيست، بلكه اساساً مسئله‌اي تجربي است كه نقطه آغازين آن تعديل مي‌باشد“. اين سخنان كه از زبان پاتريك گدس و برانفورد جاري شد طي دو دهه اخير به اثبات رسيده و در زمينة مسكن و احداث محلات، نوعي تعديل آغاز شده است؛ بدين ترتيب كه در مقابله با سرمايه‌داري و برخلاف مخالفت آشكار و اخلال منفعلانه و بي‌تفاوتي كسل‌كننده، جنبش احداث مسكن به رشد خود ادامه داده است. 
نماد اين تحول جدي شكل فراگير معماري و گونه‌هاي جديدي از طرح‌هاي محلي است. اين تحولات تاكنون به طور جسته و گريخته در حاشيه‌ي شهرهاي بزرگي چون لندن، آمستردام، پاريس، برلين و وين شكل گرفته است، كه هم چنان حامل پاره‌اي از عيوب اوليه‌ي خود نيز هستند. با اين حال جنبش بهبود وضعيت مسكن براي كل جامعه و نه تنها افراد خوشبخت، كه سابقه‌اي صد ساله دارد، اينك به نقطه‌اي رسيده است كه دستاوردهاي مثبت آن، رشك و رقابت را برمي‌انگيزد. در فحواي دگرگوني شهرها اثبات سخنان پيامبرانه‌ي پاتريك گدس به سال 1905 ميلادي در تشريحِ گذار از مرحله‌ي پارينه‌فني به دورة نو فني موج مي‌زند. ”هم آن طوري كه دوره ‌قبلي با سيطره و تسلط كارگر نسبتاً غيرماهر و ماهر تمايز مي‌يابد، دورة جديد با ظهور سركارگر كامل، يعني معمار فاقد قوه‌ي تخيّل، و عمران گران[950] روستايي، باغبان، جنگلبان، كشاورز، آبيار، يعني گونه‌هاي متناظر به جاي كارگران غيرماهر متمايز مي‌شود.“ 
معمار در دگرگوني محيط داراي نقش اساسي است، اين امر صرفاً‌ ناشي از اين نيست كه ابنيه بخش بزرگي از محيط زندگي روزمرة انسان را اشغال مي‌كنند، بلكه از آن روست كه معماري طيف وسيعي از واقعيتهاي اجتماعي يعني ويژگي‌ها و منابع طبيعي، مهارتهاي حرفه‌اي، سنت تجربي و دانش عملي به‌كار رفته در معماري، فرايندهاي تعاون و سازمان اجتماعي و باورها و جهان‌بيني جامعه را مورد توجه قرارداده و منعكس مي‌سازد. در ادوار از هم گسيختگي اجتماعي و تخصص‌گرايي نابجا ، نظير دوره‌اي كه پشت سرگذارده‌ايم، معماري بخش عمده‌اي از مشخصه‌هاي اساسي‌اش را از دست مي‌دهد، و برعكس، در دورة انسجام و سازندگي، معماري يك بار ديگر به سوي هنر فرماندهي و هدايت به حركت درمي‌آيد. 
از آن جايي كه فرم معماري دقيقاً‌ تبلور يافته و قابليت عيني پيدا كرده، در معرض آزمون دائمي قرارمي‌گيرد و حامل معناي خاص انگيزه‌ها و ايده‌هايي است كه از آنها شكل گرفته است: معماري باورهاي زنده را متبلور ساخته و بدين ترتيب روابط و همبستگي‌هاي نهان را آشكار مي‌سازد، معماري با كمك‌ گرفتن از طرحهاي دقيق، مجموعه‌اي از پيشه‌ها ، مهارتها و هنرها را گردهم آورده، و در عمل ساخت ، گونه‌هايي از همكاري زيركانه‌اي را خلق مي‌نمايد كه ما در مقياس گسترده‌ي اجتماعي به دنبال آن هستيم: انديشة برنامه‌ريزي ، جداي از مهارت هماهنگ‌كننده‌ي مضمر در حرفه‌ي مهندسي، مرهون همين هنر در نزد معماران است. 
معمار، آرزوها و نيازهاي انساني را با واقعيت‌هاي سرسخت زمين، مصالح، فضا و هزينه‌ها تطبيق مي‌دهد و به نوبه‌ي خود، محيط را در قرابت با رؤياهاي انساني قالب مي‌زند. معماري در مفهوم اجتماعي، بسيار پيشرفته‌تر از فن‌آوري‌هاي مكانيكي صرف است زيرا ساختمان خوب همواره به عنوان عنصر اساسي در طراحي و اجراء، درك و بيان اهداف طبيعي انساني را متبلور ساخته است. آدمي مي‌تواند در ابنيه‌ي هر دوره، به خطي خوانا، تحولات و فرايند بغرنج شكل گرفته در تمدن را كشف نمايد. در دوره‌اي كه وجه مميزه‌ي آن انسجام و هماهنگي است، نظير دوره‌اي كه ما در آستانه‌ي ان قرارداريم، معماري در جايگاه هدايت تمامي فعاليتها قرارخواهد گرفت. 
در مفهوم و بيان معماري، قرن نوزدهم دورة از هم گسيختگي بود. ساختمانها بدون آن كه ريشه در منظر و چشم‌انداز داشته باشند، بي ارتباط با جامعه‌شان در ميانه‌ي شهرهاي در حال رشد قد برمي‌افراشتند. اين ساختمانها حاصل كار معماران منفردي بودند كه تنها در قبال تك بناي خود مسئوليت داشتند: اثر به وجود آمده تنها بدان مقيد بود كه در انبوه بي‌نظمي حاكم بر شهر كه حاصل كار زمين‌خواران، مالكان زمين، و شركتهاي صنعتي، كه ذيل عَلَم بازار آزاد كار مي‌كردند از نظر دور مانده يا تحليل بروند. انجيل اوليه‌ي معماري با تحقيقات وسيع باستان‌شناختي و سفرهاي خارجي در نبود انگيزه‌هاي خلاقيت به گرته‌برداري‌هاي مرده يا التقاط گرائي‌هاي ضعيف رهنمون شد.
ابتدا معماران دورة رنسانس به مردگان به مثابه منبع الهام روي آوردند، گويي كه دَم زندگي مي‌توانست از گورستان برخيزد. شكي وجود ندارد كه بهبود كشاورزي به‌دنبال نشر رساله‌ي كولوملا[951]  در كشاورزي، عمليات پيشرفته كشت و كار را تحت تأثير قرار داد و تكانه‌هاي اختراعات مكانيكي با تجارب حاصله از تجديد چاپ قهرمان اسكندريه[952]با ماشين بخار نضج يافت. اما تفاوت فاحشي ميان گزينش تجربي و گرته‌برداري بي‌روح وجود دارد؛ در عرصه‌ي معماري آنچه پس از فيليپو برونسكي[953] روي داد نه فرايندي قادر به تعديل و اصلاحات كامل به موازات پيدايش نيازهاي جديد، بلكه نوعي پوسته‌ي خارجي، يعني كليشه‌ي بيروح فرهنگي ديگر نبود. توجه داشته باشيد كه معماري چگونه بعد از قرن شانزدهم به جاي پنجره‌هاي كلاف‌دار[954]  به عنوان فرم ساختماني به روش بسيار ابتدايي گذاشتن حفره‌اي بر روي ديوار صُلب رجعت كرد، كه به معناي از دست رفتن تسهيلات و قابليت زندگي از منظر فن‌آوري بود؛ در عوض دوري گزيني از انعكاس نور از قسمت فوقاني پنجره‌هاي بلند مستطيلي شكل، ايجاد حفاظ و پرده اجتناب ناپذير شد اين در حالي بود كه نور وارده از قسمت تحتاني پنجره به لحاظ بصري بي‌مصرف بود. 
فاصله‌ي زماني قرن شانزدهم تا قرن بيستم شاهد فقدان ارتباط فاحش ميان معماري و سرچشمه‌هاي نظام مسلط اجتماعي بود. قرائن و شواهد دال بر مرگ معماري به معناي اجتماعي در مجموعه بقاياي بيروح مشهود است. مردم در فرم‌هاي رومي، يوناني، گوتيك جديد و در نهايت فرم‌هاي بيزانسي و رومانسك، راههاي سهل‌الوصول و سريع به جامعه‌ي واقعي و فرهنگ زنده را مي‌جستند و در نبود خاك و گياهان كه مي‌توانستند به زيبايي منجر شوند گلهاي كاغذي را ابداع كردند. چه كسي مي‌توانست تفاوت ميان گلهاي كاغذي يا عكس برداري شده را با گلهاي واقعي نشان دهد؟ معماري در جستجوي ناآگاهانه مجاري تغذيه‌ي حيات اجتماعي، سنگهاي تزئيني، اين نمادهاي بي معناي جامعه‌ي موهوم را خلق كرد. همزمان نطفه‌هاي نظم زنده به يكسان در ساختمان، فن‌آوري و فرهنگ محوطه سازي موج مي‌زد، اما اذهان آشفته و ترديد طبقات حاكمه، پذيرش اين جوانه‌ها را آسان نمي‌يافت. دلايل و توجيهات رايج ويكتوريايي در احداث ساختمان‌هاي جديد صنعتي نه هم عرض توجيهات هنر خوب، بلكه واقعيت اين بود كه تمدن صنعتي نيازي به هنر نداشت. 
نبرد ميان سبك‌ها ، ميان معماران دوره ‌ي متقدم عصر باروك و دست اندركاران سنتي قرون وسطا، يا ميان كلاسيست‌هاي جديد قرن نوزدهم و قرون وسطا گرايان جديد از منظري سطحي و ظاهري ناچيز مي‌نمود زيرا از دست دادن روابط با محيط اجتماعي وجه مشترك هر دو مكتب بود. هم زمان با تحليل مفاهيم نظم جمعي در جامعه، اشكال نظم اجتماعي به جهت نامعين بودن ارزش‌ها ناپايدار شده و به باوري در راستاي دستاوردهاي صرفاً كمّي مبدل شد: معماري زيبا و ظريف به حجم و هزينه تقليل يافت و ساختمان‌هاي رايج در دوري از معيارها و استانداردهاي انساني، ارزان، حقير و كوچك و تنگ شدند. 
تمايز ميان اين دو مكتب در اين از هم گسيختگي اجتماعي ، به سختي قابل تشخيص بود. با آغاز قرن نوزدهم، سبك كلاسيك مدعي ادارات دولتي، دادگاهها، مراكز انتظامي، بانك‌ها و موزه‌هاي هنري و سبك گوتيك مدعي مدارس، دانشگاهها، ساختمان شهرداري، كليسا و موزه‌هاي تاريخ هنر شد كه البته مصالحه‌ها و تعديل‌هاي اتفاقي نيز در اين تقسيم بندي مشاهده مي‌شد. مواريثي كه لجوجانه از پذيرش مرگ سر باز مي‌زدند، موميايي سازي‌هاي خطاآميز براي نشان دادن سرزندگي، به همراه جهش‌هايي كه از تلاش براي تولد تن مي‌زدند، در جمع مشخصه‌ي بخش عمدة معماري قرن نوزدهم كه در دسترس اجتماعاتي قرارداشتند كه هنوز از جايگاه خاص برخوردار بودند. حتي نافذترين و برجسته‌ترين شهرها دچار آشفتگي بودند: راسكين كه موزه‌ي اشمولين[955] در آكسفورد را مورد تمجيد قرارداد بسيار شجاعت داشت. 
با اين حال، اوايل قرن نوزدهم متفكرين و برنامه‌ريزاني پا به عرصه گذاشتند كه براين معنا كه حمله اساسي مي‌بايست بر كليت مسئله فرم صورت پذيرد، واقف بودند. من در قسمت بعدي به كساني كه از منظر برنامه‌ريزي اجتماعي[956] به مسئله فرم پرداختند و و سلسله جنبان آن رابرت آوئن مي‌باشد، خواهيم پرداخت.در اين جا به معماراني كه جامعه را منبع اصلي فرم معماري قلمداد كرده، مضافاً بر اين نكته تأكيد دارند كه تنها كاركردهاي قوي و محكم مي‌تواند به خلق فرم‌هاي زنده منجر شود، مي‌پردازيم. در اين جنبش پيشگامان زيادي وجود دارند اما مهمترين چهره‌ي آن ويليام موريس  بود زيرا وي به همراه فيليپ وب[957] در سال 1851 به طراحي رِد هاوس]خانه‌ي قرمز[ پرداخت كه موريس سالهاي اوليه‌ي پس از ازدواج را در آن گذارند. از همين جاست كه تلاش براي كنارزدن محلقات تزئيني و عطف توجه به اصول يعني مصالح ساخته و پرداخته، ديوارهاي ساده‌ي آجري و سقف‌هايي با لوح‌هاي سنگي سنگين كه در آن تمامي جزئيات به مثابه‌ي خانه‌ي روستايي قرن هفدهم انگلستان  ملموس و بي‌واسطه جلوه كرد، آغاز شد. 
پيشتر، يادمان‌هاي صِرف معماري محور و كانون لذت و منبع مقبول سبك بودند، كه از ميان مي‌توان به پانتئون[958]، خانه‌ي كره[959]، كاخ امپراطور ديوكلتين[960] (313-245م.) در شهر اسپالاتو[961]، كليساي جامع استراسبورگ ، سنت مارك ونيز اشاره كرد. اين ابنيه‌ي يادماني كه تبلور نظم عام اجتماعي بودند، به خطا نقطة شروع طرح معماري قلمداد شدند. اين خطا در ميانه‌ي قرن نوزدهم به حدي عميق‌تر شد كه كلبه‌هاي حقير كز كرده در پشت سنتوري‌هاي حجيم يوناني را در برگرفت، و دانشجويان معماري، كارآموزي خود را با مطالعة عناصر تزئيني فرم‌هاي يادماني كلاسيك آغاز كردند؛ اين در حالي بود كه آنان آموزش ناچيزي در زمينة طراحي خشك و بيروح، به هنگام ترك آتليه ، غره از مهارت لمس قلم و برس، و غافل از اولين اشارات كاردك يا شاغول، توانا  به طراحي تالار دادگستري اما ناتوان از طراحي يك لانه‌ي سگ، كه بتوان به آن مسكن نام نهاد، بودند. 
ويليام موريس با ساختن خانه‌اي به عنوان نقطة عطف جنبش نوين معماري، به طور نمادين به تحول راستيني دست يافت. آموزه‌اي كه وي با توجه به طرحش ساخته و پرداخته كرد بسيار بنيادي بود: موريس به عنوان يك سوسياليت انقلابي در اين آموزه‌ها به طور ضمني مفاهيمي از نظم جديد اجتماعي را نه در جهت مكانيزاسيون  تحصيل سود، بلكه در جهت انسانيت، رفاه و خدمات تدوين نمود. گرچه موريس با ماشين‌ رابطه‌ي خوبي نداشت ــ زيرا در اشكال اوليه‌ي معيوبش دليلي براي اين كار وجود نداشت-با اين حال به رهيافتي از فرم  و جامعه دست يافته بود كه ظرفيت و توان بهره‌مندي و هدايت پيشرفتهاي واقعي كه در سازماندهي انسان، مواد و نيروهاي بيروح طبيعت شكل مي‌گرفت، را دارا بود. اگر كارخانه هسته و كانون جامعه پارينه‌فني بود، خانه مي‌بايست به كانون عصر زيست فني تبديل مي شد و در اين راستا استعدادهايش در خدمت آن قرار داشتند. 
ويليام موريس مي‌نويسد: ”به سخنان من يقين داشته باشيد اگر خواهان آنيم كه از هنر در خانه‌ي خود بهره ببريم، مي‌بايست خانه‌هايمان را از چيزهاي زائد كه همواره سر راهمان قرار دارند پاكسازي نمائيم؛ وسايل رفاهي قديمي و عامه‌پسند ديگر آسايش و رفاهي واقعي را به همراه نمي‌آورند بلكه براي خدمتكاران و پزشكان شغل ايجاد مي‌كنند؛ اگر شما طالب قاعده‌ي طلائي هستيد كه با همه‌كس متناسب باشد، چيزي در خانه نداشته باشيد كه در مورد مفيد فايده ‌بودن آن چيزي نمي‌دانيد و يا به زيبائي آن يقين نداريد“. دور ريختن پس‌مانده‌هاي تاريخي و عريان شدن، همچنان‌كه در مورد ديدگاه جديد نسبت به زندگي و مناسبات جهاني كه به واسطه ي علوم جديد به‌كار گرفته شد عمده‌ترين مشخصه‌ي اساسي معماري جديد بود. اين معني در ساختمان به مفهوم پنجره‌ي در معرض ديد، ديوار خالي ]بدون برجستگي[ و تالار بدون نورگير بود؛ بدين ترتيب نه چيزي براي نشان دادن و نه چيزي كه از نشان دادن آن طفره رفت، وجود داشت. 
حركت بعدي در خصوص فرم منسجم از طرف استاد امريكايي اچ.اچ.ريچاردسون[962]به منصه‌ي ظهور رسيد. ريچاردسون كه كار خود را پس از جنگ داخلي امريكا شروع كرد ابتدا از نمادهاي التقاطي رايج بهره برد و در نهايت با به‌كارگيري فرمهاي يادماني براي خودش آبرويي كسب كرد، اين امر تا بدين جا مانعي فرا راه دستاوردهاي اصيل به شمار مي رفت اما پس از آن كه وي عميقاً درگير مسايل عصر خود شد و به نيروهاي اجتماعي و اقتصادي آگاهي يافت با طراحي ساختمان اداري، انبار، ايستگاه راه‌آهن و كتابخانه ي عمومي خود را در عرصه‌ي جديدي يافت. ريچاردسون گام به گام از مفاهيم مهجور و نمادهاي دست و پاگير فاصله گرفت، او با فرمهاي بنيادي بنايي كه عناصر را به تنهايي به منظور بيان بصري و كاركردي مورد استعمال قرارمي‌دهند دست و پنجه نرم كرد و آموزه‌هاي  وب و موريس در طراحي خانه‌هاي مسكوني را به تمامي جنبه‌هاي ساختمان انتقال داد. گرچه ريچاردسون فقط در طراحي‌هاي متأخرش با امكان ظهور فرم جديد، كه بر منابع فني و اصول اجتماعي جامعه‌ي جديد ابتنا داشتند مواجه شد، با اين حال به قسمي از انسجام مقدماتي براساس بنايي نايل آمد. او اثبات كرد كه زشتي فرمهاي مبتني بر اصول فايده‌گرايي نه به واسطه‌ مبادي و كاربردشان، بلكه ناشي از حقارت ذهني مندرج در احداث آنهاست. به طور طبيعي، ايستگاه راه‌آهن از ظرفيت كمتري براي انتقال زيبائي در قياس با قلعه‌هاي قرون وسطا برخوردار نيست ، و اين امكان وجود دارد كه يك كلبه‌ي چوبي از يك كاخ گران قيمت براي نيازهاي انساني مناسبتر باشد. 
كار ريچاردسون  متعاقباً به واسطة دستاوردهاي معماران همفكر او در اروپا تأييد شد؛ بناي زيباي بورس شهر آمستردام كه توسط برلاگه[963] طراحي شد نمونه‌ي برجسته‌اي از شايستگي و قدرت مي‌باشد؛ ريچاردسون زمينه‌هاي لازم براي گروه ديگري از معماران ، يعني آدلر، سوليوان و فرانك لويد رايت را در شيكاگو فراهم آورد كه كار وي را بسط بيشتري دادند. وظيفة سوليوان به مفهوم اجتماعي، صورتبندي نظمي بود كه در كارهاي متاخر ريچاردسون به شكل ضمني نهفته بود: سوليوان  احتمالاً به طور ناخودآگاه و شايد كاملاً مستقل، قاعده‌ي ”فرم از كاركرد تبعيت مي‌كند.“ را كه به‌وسيلة پيكرتراش امريكايي هوراسيو گرينو[964] پايه گذاري شده بود، وجهه‌ي همت خود قرارداد، و در پي خلق نوعي معماري برآمد كه اصول به‌ كار رفته در يك نوع ساختمان، براي ديگر ابنيه نيز كارائي داشته و اين قاعده به‌قدري گسترده باشد كه استثناءپذير نير باشد. اين قاعده مي‌بايست نه تنها ريشه در ذهن معمار، بلكه ريشه در نهادهاي سياسي، نظم مستقر و نگرش اجتماعي جامعه داشته باشد. در واقع معمار براي صورتبندي اين قاعده، و ترجمه‌ي آن از توهم و خيال به واقعيت انضمامي، نياز به همكاري فعال معاصرين خود دارد؛ هيچ كس دليلي بهتر از سوليوان براي ارزيابي نابودي توان و فلج شدن قوه‌ي مخيله در تعاقب تضاد معمار با جامعه‌اش ، يا همگامي كه وادار مي‌شود بهترين استعدادهايش را در انطباق و هماهنگي با سليقه‌ي تحميلي مشتريان تنزل دهد، نداشت. روي هم رفته، ساختمانهاي طراحي شده از سوي سوليوان آن يگانگي را كه آموزه‌ي وي مي‌طلبيد به همراه نداشت. 
كاركردن براساس انديشه‌هاي موريس  در طراحي واحد مسكوني، براي عملي ساختن تركيب طبيعت، ماشين، فعاليت و اهداف انساني به فرانك لويد رايت به ارث رسيد. رايت اندازة پنجره را افزايش داد و پنجره‌ي افقي را كه به استثناي پاره‌اي مواقع، پس از قرن هفدهم كنار گذاشته شده بود، احيا كرد. با اصلاح طرح ساختماني و كاهش ارتفاع آن و نزديكي با مرغزار، رايت تحول بنيادي در ارتباط با خانه و زمين را به وجود آورد و تقريباً باغچه را به قلب اتاق نشيمن كشاند. و اندرون و برون به مثابه‌ي ارگانيسم انسان به جنبه‌هاي يك واحد منفرد تبديل شدند، كه به منزله‌ي خانه در دامن طبيعت و طبيعت در خانه بود. رايت نه تنها در استفاده از مصالح طبيعي و انطباق طرح‌هاي خود با چشم‌انداز طبيعي، مستعد بود بلكه به شكلي استادانه از روش‌هاي ساختماني مدرن و تسهيلات جديد كه به‌وسيلة ماشين فراهم شده بود، بهره‌برداري كرد: وي با ماشين به عنوان عنصري همراه با اهداف انساني، و نه صرفاً كاهنده‌ي هزينه‌ها و تأمين كننده‌ي بديل‌هاي كاذب كه از دورة انديشة موريس رواج يافته بود، برخورد كرد. 
رايت در احترام به خاك، زمين، اقليم و منطقه‌ي پيرامون، نه تنها بر معاصرين التقاطي‌اش، بلكه بر شارحان متروپل نشين ”مدرن“ نيز، كه يك نسل بعد از او تبعيت كردند، پيشي گرفت: ”معماري مرغزار“ همين طور ”معماري صحرا“ به معناي واقعي كلمه واجد فرم منطقه‌اي بودند. رايت در حقيقت، منطقه‌گرايي را از روابط آن با مشخصه‌هاي تاريخي و منسوخ (قديمي) رها ساخت و آن را در راستاي حال زنده كه شامل گذشته و آينده است سمت و سو داد؛ و در فرم‌هاي جديد، وجوه عام و خاص، محلي و جهاني را گرد آورد. تصادفي نيست كه معماري مرغزار فرانك لويد رايت در هلند كشوري كه هيچ شباهتي با مرغزار و ناحيه‌ي درياچه‌هاي بزرگ امريكا نداشت، هرچند در مقياسي متفاوت اتفاق افتاد. رايت، فرمهاي مكانيكي نظير آثار كلاسيست‌ها در قرن نوزدهم، و آثار لوكوبوزيه[965] كه در دهة گذشته به طور قالبي گرته‌برداري شدند، خلق نكرد، او فرمي ارگانيك خلق كرد كه دقيقاً به جهت اصول عامي كه بر آن بنا نهاده شده بود، تعديل و تطبيق داده مي‌شد. 
معماري رايت، تركيبي تا حدي نامتعارف، پيامبرانه داشت: بدين ترتيب كه مدل كوچكي از اقتصاد زيست‌ ‌فني جديدبود. اين تركيبات در اشكال منفردش بر بهترين كارهاي انجام شده در اروپا با ويژگي‌ها و خط و خطوط مشترك‌اش، حداقل يك نسل تقدم داشت. متاسفانه، آثار اوليه‌ي فرانك لويد رايت داراي ضعفهايي بود كه نمي‌توانست به عنوان پاسخي براي تقاضاي موجود در حومه‌هاي رمانتيك-‌خانه‌هاي مستقل منفرد براي خانوارهاي مرفه بورژوازي‌ــ‌ قلمداد شود. رايت به استثناي تلاشي نافرجام و بيش از اندازه خلاقانه در احداث مساكن مجتمع كه سطح بسيار بالائي از تراكم را پذيرفت در زمينة درك معضلات بنيادي انسجام اجتماعي تا دهة حاضر كه طرح‌ها و الگوها و پروژه‌هاي شهر پهن‌-‌پپكر[966] را طراحي كرد، گام مهمي برنداشت. شكست و ناتواني در اندراج و تلفيق خصايص فردي و اجتماعي، پس از 1920 ميلادي، احتمالاً دليل تأثير اندك وي بر جنبش واقعي احداث مسكن مي‌باشد. 
در واقع تمامي اين معماران ]از جمله رايت[ نمايندگان جامعه‌اي بودند كه هنوز ظهور و بروز نيافته بود. تلاش اينان به مثابه‌ي جوانه‌هاي ظريفي بود كه با دقت تمام در باتلاق، پيش از آنكه رداي برف از باغ، كه جوانه‌ها مي بايست در آن نشاء گردند رخت بربندد، خوب تغذيه و رشد يافته بودند، اما غالباً پيش از تغيير فصل يا رسيدن فصلي پيش از موعد، پژمردند. بهترين دستاوردهاي آنان حتي هنگامي كه جان سالم بدر بردند در هرزه زارهاي بي‌نظمي صنعت و شركتهاي بورس و بازار از نظر دور ماندند؛ بدين ترتيب كه تأثيرات زيباشناختي به جهت نبود زمينه‌اي مبتني بر همان اصول هرز رفت. نتيجه اين كه شاهكار رايت يعني”ساختمان اداري لاركين“[967] به معبد اسرارآميزي در ميان برهوت سياه صنعت-در تضاد با پس زمينه، اما ناتوان از غلبه بر زشتي و بي نظمي پيرامون‌-تبديل شد. 
اين معماران ، در جايگاه و مرتبه‌ي شعراي رومانتيك نظير بلك و وايتمن كه براي دمكراسي موهوم قلم فرسائي مي كردند، هم چنين با فردگرايان رمانتيك درگير نحله‌هاي هنري كه تلاش مي‌كردند در شخصيت‌هاي داستاني آثار خود چيزهايي را كه نمي‌توانستند بدون همياري اجتماعي و سياسي جوامع خلق نمايند سهيم شدند. در اصل، اين رمانتيك‌ها پيام‌آوران زندگي بودند،زندگي و نظمي كه ]مي‌توانست[ ظهور و بروز يابد. آنچه كه اين هنرمندان در مجموع خلق كردند الگويي كوچك و كارآمد بود كه مي‌بايست قبل از تثبيت دوران جديد و تحقق مفهوم كامل آن به توليد انبوه مي‌رسيد. 
تقريباً در هر كشوري چنين ابداع كنندگاني پا به عرصه گذاشته و نخستين تلاشها در جهت نيل به شكل جديد بروز يافت، كه از آن ميان مي‌توان به وي سي[968]، مكين تاش[969]، بيلي اسكات[970]، لوتينس[971] ، آنوين[972]و پاركر[973] در انگلستان، ون دِولد[974] در بلژيك واگنر[975]، هانمن[976] و لوز[977] در اتريش، بهرنس[978] ، پولزيك[979]، شوماخر در آلمان، برلاگه در هلند، توني گارنيه و پرتز[980] در فرانسه، اشاره كرد. در تمامي كشورها، به استثناي امريكا،‌ با اندك مسامحه، اين جنبش جديد ابتدا در هنر و انواع پيشه‌ها: نقاشي، نساجي، سفال، مبلمان، قبل از اينكه به عنوان فرم معماري و اجتماعي تعميم يابد، رواج پيدا كرد. با توجه به ارتباط اكيد بخشهاي تبعي طراحي با تكنيك‌هاي ماشيني در قياس با صنايع دستي ساختمان اين معنا طبيعي به نظر مي‌رسد. دليل دوم رواج جنبش جديد در حوزه‌هايي كه ذكر آن رفت مي‌تواند تحول بنيادي در نگرشها و گرايشات باشد كه به معني تجديد نظر در اهداف اجتماعي است. تمايل به نور طبيعي خورشيد و هواي آزاد، ابتدا به ساكن، به طور نمادين يك نسل پيش از آنكه در جامعه تعميم يابد در نقاشي امپرسيونيستي جلوه‌گر شد و يك نسل بعد در معماري تبلور يافت. آيا ذهن آدمي به جاي فرايندهاي مشقت‌بار آزمون و خطا  و رويه‌هاي مبتني بر تعاون در ساختارهاي اجتماعي به شيوه‌هاي سهل‌الوصول كه سريعتر به تأثرات هنري عكس‌العمل نشان مي‌دهد گرايش ندارد؟ آدمي براي بزرگداشت اين نمادها،منهاي زماني كه به عنوان اصنام و بديلي براي زندگي‌اي كه آن را نمايندگي مي‌كنند، مي‌شود،داراي دلايل كافي است. 
از دهه هشتاد قرن نوزدهم به بعد، ساختماني كه به شكل هوشمندانه و قوي طراحي شده باشد وجود ندارد، مگر اينكه مفهوم زيباشناختي بر معناي اجتماعي فراگير كه زيباشناختي فقط جزئي از آن مي‌باشد، تسلط يافته باشد. ما شاهد خطر صورتبندي‌هاي صرفاً زيباشناختي از مسايل، در نضج سبكهاي جديد در حركت تاريخ به سوي اواخر قرن نوزدهم بوده‌ايم، سبكهايي كه در فرانسه، به هنر نو و در آلمان  به يوگند استيل[981] معروف شد. دو نمونه‌ي عمدة فني اين فرم جديد در صنعت چاپ و جواهرسازي متبلور شد، در اين بخش بود كه آدمي از تأثير مطبوع زن، كه به طور سهل و آسان در جهان پرقدرت ماشين قابل حصول نيست، به طور غيرارادي به نمادهاي زندگي، يعني گل، ميوه و اندام بدون پوشش او دست يافت. جنبش هنر نو كوشش ابتدائي براي درج نمادگرايي زيست‌شناختي در هنرها است؛ اين جنبش در معماري، خطوط مستقيم و سطوح هندسي صُلب را تحقير و خطوط موّاج گسترش‌يابنده و حركت آزاد را ترغيب كرد. در اين نهضت ، ابزار تزئيني نگهدارنده‌ي لامپ‌ها به افشانه‌ي گلهاي براق و تارمي‌هاي ساده به اسفنجهاي مواج، براق و شيبدار تبديل مي‌شود. نخستين نشانه‌هاي تزئينات گلدار قبل از مبلمان بينگ[982] در نمايشگاه 1990 پاريس كه تأثيرش بر پايه‌هاي برج ايفل مشهود بود، در پلهاي فلزي قديمي يافت مي‌شد. 
جنبش هنر نو در ضبط و ربط مصالحش، بالاخص فلز و شيشه، نمونه‌هاي برجسته‌اي از طرحهاي معماري را به نمايش گذارد كه برخي از آنها به خاطر قطعيت در كاركرد از مكاتبي بودند كه در مقام سخن مدعي اين اصل بودند. آن چه در اين جنبش ضعيف مي‌نمود نه آفرينش ساختار، بلكه نمادگرايي صوري بود، بدين معني كه در بيان اهدافش بر تزئينات خارجي اتكا داشت. ديگر وقت آن رسيده بود كه زندگي در معماري تجسم يابد و اين دقيقاً نشانه‌اي اجتناب‌ناپذير ظهور عصر جديد زيست فني بود . عصري كه به واسطة مشاركت بنيادي دانشمنداني نظير پاستور در بيوشيمي، گدس در زيست ‌جامعه شناسي  و هنرمنداني نظير رودين-اگر بتوان از تشابه كلامي بهره برد-در زيست پيكرتراشي تمايز داشت. 
”سرزندگي“ در معماري به معناي ارتباط كافي و وافي با زندگي است. اين رابطه به مفهوم گرته‌برداري از نمود خارجي فرم طبيعي، يعني خانه‌هايي با بامهاي قارچ‌گونه و اتاق‌هايي به شكل جام گل، در سنگ و فلز نيست. سرزندگي  نه كاغذ ديواري گلدار كه در خانه‌ي مدرن مورد نياز بود، بلكه به معني فضا، نور آفتاب و شرايط حرارتي است كه گياهان مي‌توانند تحت آن شرايط رشد كنند: سرزندگي نه به معناي خطوط مواج و نرم مبلمان بلكه اشكال متناسب با فرم بدن و نيازهاي روان شناختي است؛ صندلي‌هايي كه بهترين حالت و آرامش را فراهم ساخته و تختخواب‌هايي كه براي تعامل جنسي و خواب عميق مناسب مي‌باشند.خلاصه آن كه سرزندگي بدين معناست كه محيط فيزيكي به شكل ملموس نسبت به نيازهاي شخصي و حياتي بهره‌برداران حساس مي‌باشد. 
معماران جنبش هنر نو در بيان و تجليل زندگي به طور نمادين صادق بودند؛ اما در عمل، راه خطا پيمودند زيرا بيشترين شور و حرارت را معطوف فرم‌هاي تزئيني صرف كه ساختگي بود، كردند. معضل و مسئله‌ي مبتلابه عصر جديد خلق نوع جديدي از محيط زندگي بود به نحوي كه انسان قادر باشد بدون از دست دادن حس همدردي با طبيعت در شهرها زندگي نمايند و براي انجام فعاليتهاي تخصصي اجتماعي بدون قرباني كردن بهداشت مطلوب و تغذيه‌ي معقول كودكان تجمع نمايند. هيچ يك از اين دستاوردها به صرف استفاده از تزئين ، جداي از اين كه به شكل شگفت‌آوري خيال‌انگيز، و يا اين كه تزئين تا چه اندازه مي‌تواند فصيح باشد، برآورده نخواهد شد. معماري نيازمند فرم‌هاي ساختاري بود كه به طور ارگانيك با قابليت انعطاف، تطبيق‌پذيري و نوسازي عجين باشند. 
به همين دليل واكنش عليه اين جنبش در اروپا، كه تحت عنوان مكعب‌گرايي[983] در نقاشي و ساختارگرايي[984] در معماري شكل گرفت، بيش از اندازه به فرم پرداخت. (اين جنبش هرگز به طور واقعي در امريكا پانگرفت، و كارهاي اوليه‌ي رايت به چنين تذكرات و هشدارهايي نيازمند نبود.) برخلاف جنبش هنرنو ، نمادگرايي در مكعب گرايي راه خطا در پيش گرفت: اين جنبش از ماشين به عنوان ولي نعمت تمام عيار انسان، و چشم‌پوشي از تمامي مخاطرات اجتماعي كه با بهره‌كشي سرمايه‌دارانه همراه بوده است، تمجيد كرد؛ و تأكيد بيش از اندازه بر اشكال هندسي، بالاخص مربع و مكعب قايل شد كه ماشين واقعي را توصيف نمي‌كردند، هم چنين در پي آن بود كه واحد مسكوني را بدون تبيين اين كه چرا ماشينيزم مي‌بايست چنين كنترلي يك سويه‌ي را بر زندگي تحميل كند، به ماشين مبدل سازد. اما مكعب‌گرايي مصحح ضروري جزميات خطوط مواجي است كه در تعقيب اشكال بيروني زندگي، شرايط عيني، تبعيت شكل كاسه از چرخ كوزه‌گري ، تبعيت فرم اتاق از جايگذاري تيرها ، ستونها و پنجره‌ها، را به فراموشي مي‌سپارد. 
هواداران مكعب گرايي به عوض پنهان ساختن فرمهاي مدرن ساختماني زير بار تزئين، در پي برجسته‌ ساختن آن برآمدند. هواداران مكعب گريي در استفاده از سيمان براي پيشامدگي بنا و ساختن خانه بر روي ستونهاي فولادي كوتاه آمدند و به جاي نمايش مهارت خود‌محورانه‌ي فردي معمار، در پي روش متعارف طراحي فرمولي عام برآمدند. مكعب گرايي به بيان ساختاري كار چشمگيري در خصوص خلوص ]طرح[ به انجام رسانيد: اين جنبش خود را از معيارهاي سرمايه‌دارانه‌ي اعتبار و هزينه جدا ساخت و زمينه را براي حركتي نو پاكسازي كرد. مكعب گرايي در ارزيابي مشتاقانه‌اش بر فرآورده‌هاي ماشين (كه به‌وسيلة هنرمنداني نظير مارسل دو چمپ[985] تلاش چشمگيري را براي نيل به فرمهاي واضح و روشن در ديگر شاخه‌هاي صنعت غير از معماري تمايل پيدا كرد. 
گرچه مكعب گرايي در آغاز تمايل مشخصي را عليه فرمهاي زنده به خود گرفت، اما ماشين خود محصول و ابزار زندگي است بدين ترتيب كه هرچه ماشين تكميل‌تر مي‌شد به مقدار بيشتري ابزارهاي خود‌تنظيمي و خود‌كار را شبيه سازي نموده و دقيق‌تر ، چشم، گوش، صوت و حافظه را تقليد مي‌كند. مكعب گرايي در تلاش استفاده از ماشين به طور مناسب و ايجاد نظم فراگير و جهاني، به سمت صورتبندي نظريه‌ي شهر به مفهوم مدرن جهت‌گيري نمود. 
مكعب گرايي به رهبري لوكوربوزيه مانع از آن شد كه مكعب گران صرفاً با فرآورده‌هاي جداافتاده‌ي معماري ارتباط برقرارنمايند؛ آنها به سوي محيط شهري به عنوان يك كل حركت كرده و در پي آن برآمدند كه فرايند تمام و كمال ساخت و بازسازي را بر بنياني جديد بنا نهند. 
لوكوربوزيه با انديشة مهجور قرن نوزدهمي شهر در كتاب ”شهر ماشيني“ اچ.جي.ولز دست به كار شد. طرح اوليه‌ي وي با مجموعه‌اي از بن‌بستها مواجه شد: شهر آسمان‌خراش‌ها، شهر ترافيكي، و در نهايت تركيب مضحكي از اين دو به شكل پل دره گذر، كه پايه‌ها و تكيه‌گاههاي آن مملو از واحدهاي مسكوني بود. لوكوربوزيه به‌واسطة فرايند با قاعده‌ي باز ‌صورتبندي مجدد نگرش زيست‌ ‌فني به مفهوم شهر درخشان نزديك شد كه نوعي بهينه‌سازي برجسته‌ي ايدئولوژيك به شمار مي‌آمد و طرح وي براي شهر نمورس[986] يكي از بهترين طرحهاي عقلاني مي‌باشد كه تاكنون جامه‌ي عمل پوشيده است. بدين ترتيب زندگي نه به شكل تزئينات بيروني، بلكه در لفافه‌ي درخواست هوا، نور، باغات، پاركها، زمين بازي، ميادين تفريحي و ديگر اشكال مؤسسات اجتماعي كه براي برانگيختن زندگي شهر يعني مكانهاي غير رسمي ملاقات و تمدد اعصاب، نظير قهوه‌خانه،  مكانهاي رسمي آموزش هدفمند، نظير موزه و دانشگاه ضروري بود، تبلور دوباره يافت. معماري به سمت زندگي و فرآيندهاي زندگي، و معمار از تزئين خانه شروع كرد و به تزئين شهر راه برد. 
مكعب گرايان در تلاش براي گنجاندن ماشين در معماري، برخي مواقع به واسطة مفهوم ايستا و خارجي ماشين دچار خطا شدند؛ اما به طور ناخودآگاه بر كمكهاي بي واسطة دستاوردهاي ماشيني كه مرهون پيشرفتهاي به عمل آمده در برخورد با موجودات ذي حيات، بالاخص باغباني بود، وقوف يافتند. اولين گونه‌ي متكامل معماري نو در گرمخانه‌هاي شيشه‌اي ظهور و بروز يافت كه كريستال پالاس لندن  تجسم يادماني آن مي‌باشد. همان طوري كه كريستال پالاس نتيجة زحمات يك مهندس براي كمك به باغباني بود، بالعكس سامانه‌هاي جديد سازه‌هاي آهن و سيمان، ابداع باغباني به نام مونيه[987] براي احداث استخرهاي سرپوشيده و لگن آبشخور براي باغهايشان بود. 
پيشرفت‌هاي جديد در گرمايش واحدهاي خانگي نيز از ابداعات باغباني بود. يكي از اولين كساني كه استفاده از حرارت حاصل از بخار را پبشنهاد كرد سِرهيوج پلات[988] بود كه انديشة انتقال حرارت از ديگ بخار اجاق آشپزخانه توسط لوله به گلخانه را براي پرورش نباتات، جداي از شرايط بيروني را فراهم آورد. پيشنهاد وي در سال 1745م. به‌وسيلة سر ويليام كوك[989] كه روشي را براي گرمايش تمامي خانه از حرارات آشپزخانه ارائه كرد اصلاح شد. پاكستون[990]  اولين كسي بود كه مفهوم و معناي كامل اين اختراعات را دريافت. پاكستون در نامه‌اي به تاريخ پنجم جولاي 1851م. به مجله‌ي مصور ”لندن نيوز“ طرح آسايشگاه مسلولين كريستال را طراحي كرد، اين طرح نه تنها اكسيژن اضافي حاصل از رشد گياهان را براي بهره‌مندي بيماران بلكه استفاده از نور آفتاب و ايجاد اتاق در آن، در تمامي شرايط آب و هوايي را امكان پذير مي‌نمود. براي عملي ساختن اين طرح، وي نصب دستگاهي را براي تصفيه و گرمايش هوا پيشنهاد كرد كه در واقع نخستين پيشنهاد براي تهويه‌ي كامل هوا بود ، اين پيشنهاد علاجي در مقابل گازهاي زيان آور حاصل از معادن يا مجلس عوام انگلستان نبود، بلكه كمك مؤثري براي بهداشت بود. 
بدين ترتيب شيوه‌هاي جديد ساخت، مصالح جديد، و ابزارهاي جديد تنظيم هوا در ساختمان براي انطباق تمام و كمال آن با نيازهاي ساكنين، مستقيماً از يافته‌هاي زيست‌ فناوري باغباني اقتباس شد. اين تحولات مي‌بايست نشان مي‌دادند كه براي رفاه انسان بسيار با اهميت‌تر از اشكال گلدار با بهره‌گيري از تزئينات حكاكي شده و خرپاهاي انحنادار مي‌باشند. 
فرم‌هاي مدرن، معماري مدرن و جوامع مدرن در مجموع جوانه‌هاي جامعه‌ي زيست‌ ‌فني هستند، جامعه‌اي كه نظام توليد و تقاضاهاي مصرفي‌اش به سمت حداكثر پرورش و تربيت گروههاي انساني تحت شرايط مادي كاملتر و حداكثر تربيت فرهنگي فرديت انساني سوق مي‌يابد. آن چه تاكنون به انجام رسيده است، صرفاً طليعه‌ي نظم جامع و كاملي است كه مي‌بايست ظهور و بروز يابد، كشاورزي و برنامه‌ريزي اجتماعي تاكنون به طور تجربي به تبيين و وضوح اين نظام كمك كرده‌اند. با اين حال، ارزيابي ريشه‌اي آموزه‌ها و باورهاي اين نظام و انباشت دانش اثباتي به نوبه‌ي خود جوامعي را كه ما درصدد تحقق آنها هستيم عميقاً تغيير خواهد داد. اجماعي تدريجي ميان انسانهاي نيك سيرت و باصلاحيت در سراسر جهان در حال شكل‌گيري است، بيائيد تلاش نمائيم جهت‌گيري اجتماعي قوالب مدرن را تعقيب نموده و اصول بنيادي لازمه‌ي آن را مستقر سازيم.


II : مباني قالبهاي معاصر، ‌اصل صرفه‌جويي
II احتمالاً مؤثرترين هدايت كننده‌ي معماري مدرن، اقتصاد است: يعني اقتصاد مصالح، اقتصاد ابزار، و اقتصاد بيان. دريافت به قاعده و كنترل كامل ‌همچون پيچ و تاب بدن يك شيرجه‌رو كه بدون هرگونه ترشحي در آب فرو مي‌رود علت محوريت اقتصاد در انديشة معاصر است. 
بياييد با ابتدائي‌ترين گزاره‌ي اقتصادي يعني ابزارهاي مدرن ساخت آغاز كنيم. با نظامات گذشته‌ي معماري، استحكام و حجم يك بنا از طريق تجربه تعيين مي‌شد مثلاً اگر برجي سقوط مي‌كرد يا پي آن بسيار ضعيف و يا برج آن بسيار سنگين بود و اين امر چندان قانع‌كننده به نظر نمي‌آيد. نه تنها طيف بسيار متفاوتي از مصالح طبيعي به لحاظ استحكام وجود نداشت، بلكه ابزارهاي قابل اعتمادي براي محاسبه‌ي نيروي فشار و كشش عناصر مختلف بنا در دسترس نبود: در حقيقت يونانيان در برخي از معابد خود كه مشتاق استحكام سنگها بودند، حفره‌هايي را براي ميله‌هاي آهني حفر مي‌كردند كه عملاً بنا را ضعيف مي‌نمود. 
طي نيمه اول قرن بيستم پيدايش مصالح ساختماني جديد نظير فولاد و بتون مسلح با استحكام و ضرايب انبساط، قابليت شناسايي، اساساً احداث ساختمان را دچار تحول كردند. اين مصالح نياز به عناصر توپر بزرگ را كه به شكل احجام تنديس‌گون ساخته مي‌شدند كاهش داد و استفاده حداقل از مصالح، در انطباق با ايمني به مشخصه‌ي محاسبه‌ي دقيق و بصيرت زيركانه‌ي معماري مبدل شد و حجم و وزن بيش از اندازه، هرچند كه در نگاه اجمالي چندان به نظر نيايد، به معناي فقدان ظرايف فني بود. مقررات ساختماني كه براساس موازين فني و محاسبات نامعقولي از ايمني بيش از اندازه تدوين شده بود عموماً اين تحول را برنمي‌تابيد، در نتيجه مي‌توان چنين استنباط نمود كه تغيير در مقررات ساختماني در سراسر جهان به تأخير افتاده است. 
دلبستگي زياد به اقتصاد، استفاده از مصالح سبك را كه براي حمل و نقل و نصب سهل‌تر مي‌باشند را سرعت بخشيده است و جايگاه عناصر ايستا و سنگين را اسكلت فلزي، سطوح شيشه‌اي يا تركيبي ]شيشه-فلز[ به عنوان پوسته‌اي براي فضاي داخلي  و تقسيم بندي منعطف اشغال نموده است. نگرش زيباشناختي مضمر در مصالح جديد به نحو احسن توسط جي.جي.پي.اود معمار آلماني، يكي از هواداران پرتوان فرم جديد پرداخته شده است. ”معماري جديد به عوض زيبائي طبيعي ديوارها و بامهايي كه از مصالح خام ساخته مي‌شوند و در برابر نيروي كششي ناپايدار بوده و استقامتشان در هاله‌اي از شك و ترديد قراردارد؛ به عوض پنجره‌هايي كه در حفره‌هاي كوچك جاي گرفته  و شيشه‌هاي مات بر آنها نصب شده و به طور نامنظمي رنگ مي‌شوند مقادير متنابهي از مصالح مصنوعي، سطوح صيقلي و ظريف، درخشش فولاد و برق رنگها و پنجره‌هاي بزرگ شفاف را ارائه خواهد كرد… تكامل و تطور معماري ما را به سمت سبكي رها از مصالح و در عين حال همبستگي بسيار دقيق‌تر از گذشته با آن رهنمون خواهد شد“. 
همانگونه كه مه‌ير[991] خاطر نشان كرد بسط كاركردي معماري از قرن پانزدهم به بعد، پاسخي به تقاضاي ”نور بيشتر“ بود! اين سبك و سياق، تأكيد ساختاري را از ديوار و ستون به اسكلت داخلي، از احجام بسته به سطوح متصل، از فرم معماري به عنوان پيكره‌هايي صلب به فرم معماري به عنوان مفصل‌بندي و تعريف فضاهاي خالي انتقال داد. عصر ساختمان‌هايي با پوسته‌ي سخت جاي خود را به عنوان مهره‌داران داده است و ديوار نه يك سپر دفاعي كه فقط يك پوسته مي‌باشد. ديگر تحولات طبيعي در ساختمان ضرورتاً همين بسط و توسعه را مورد متابعت قرارداده است: بدين ترتيب كه تخصصي‌شدن بخشهاي مختلف ساختمان، مفصل‌بندي ظريف‌تر عناصر، سيستمي براي حفظ حرارات داخلي و تهويه‌ي هوا با عمل قلب و ريه در بدن قابل قياس مي‌باشد‌-‌اين در حالي است كه ساختار عملكردهاي مربوط به هضم (نور، هوا، آب، ذغال، گاز، برق) و دفع (ضايعات و طبيعي غير طبيعي) ماهيت هر ساختماني را عملاً تعديل نموده است. 
ساختمان ديگر پناهگاهي منفعل نيست، بلكه سازماني كاركردي است كه جنبه‌ي ابتدايي پناهگاه در غار اوليه و جنبه‌ي نمادين آن كه در مونومان تجسم يافت به نشانه‌هاي ثانويه‌ي فرايندهاي بسيار پيچيده مبدل شده‌اند. پاره‌اي از اين كاركردها در حقيقت در ديگر نظامهاي معماري تدارك شده و در فرهنگ چوب‌ و ‌آب ژاپني به نقطة اوج خود رسيده‌اند؛ با اين حال برد  و دامنه‌ي آنها به واسطة فرمهاي جديد توليد صنعتي گسترش بيشتري يافته و بيانشان در فرم هاي تازه اجتناب ناپذير شده است. 
مقاومت دراستفاده از اين مصالح و فرمهاي جديد ساخت، به معناي مقاومت در برابر امكانات و دستاوردهاي نظام معاصر مي‌باشد: آدمي نه تنها مي‌بايست فضل‌فروشي بورژوازي حومه‌نشين را مردود بداند و جلال  و عظمت نخ‌نماي ابنيه‌ي مورد علاقه‌ي ديكتاتورهاي حكومتي و اقتصادي را دور بياندازد ؛ بلكه مي‌بايست كليشه‌ها و قوالب بسيار نامناسب معماري سنتي را كه در كلبه‌هاي مستحكم و حسابي ساخته شده به‌وسيلة دستگاههاي دولتي به عنوان نمونه در تعداد بيشماري از شهركهاي مسكوني انگلستان، از آنها تبعيت نموده‌اند را كنار بگذارند. زندگي معاصر ظرفيتهاي بيشتري از اين مصالحه‌هاي حساب‌گرانه  و شرمساري‌هاي عمومي در خود نهفته دارد. ما از آن جهت كه همواره پرواز در ذهن آدمي با پرواز  پرندگان عجين بوده است پرها را به بالاي هواپيما نمي‌چسبانيم؛ دليلي نيز وجود ندارد كه ما امروزه به نگرش‌هاي سنتي پايبند بمانيم بلكه مي‌بايست به عمليات مشابهي در احداث خانه دست يازيم‌، ‌هر چند آنچه معماري تاكنون به زنان خانه‌دار عرضه كرده است چيزيهايي جذاب‌تر از بامهاي مسطح و ديوارهاي گچ اندود نبوده است. خانه روستايي قرن نوزدهمي امريكا داراي قالب سنتي پرتجملي بود بدين ترتيب كه خطوط ظريف و تناسبات زيبا را از فنون و فرهنگ ساخت آسيابهاي آبي وكشتي‌هاي چوبي به عاريت گرفته بود، كه هيچ يك ناشي از وفور تزئينات نبود. چنين هماهنگي ميان بخشهاي مختلف زيست محيط چيزي است كه معماري امروز نيازمند آن است كه براساس نظم معاصر تدوين و تنظيم شود. 
حتي هنگامي كه مصالح طبيعي براي هماهنگي با محيط طبيعي، به شكلي مناسب به كار بسته مي‌شود اصل صرفه‌جويي استفاده از آنها را در اشكال فني مدرن و نه اشكال به ارث رسيده از گذشته تحميل خواهد نمود: براي نمونه به جاي اسكلت چوبي و قاب‌بندي حجيم با استفاده از چوب درخت بلوط، قاب بندي با استفاده از تخته سه لايي سبك و تيرهاي اره‌كاري شده صورت مي‌گيرد. 
آن چه در مورد مصالح و ساختمان صدق مي‌كند به طور طبيعي در مورد طرح (پلان) نيز صادق است. زيرا در اين جا نيز اصل صرفه‌جويي غلبه دارد. يك طرح مدرن هنگامي قرين موفقيت خواهد بود كه تمامي نيازهاي آدمي را متناسب با بنا، بدون اتلاف فضا، دوباره كاري، دست و پاگيري  و ابزار نامناسب سيركولاسيون تأمين نمايد. اين اصل اقتصادي در تنافر با رويه‌هاي قديمي اتلاف فاحش فضا قراردارد. زيرا در ادوار گذشته به جهت علائق اقتصادي و تمايز طبقاتي بر حشو و زوائد تأكيد مي‌شد، اتاق‌ها نه براساس نيازهاي انساني بلكه صرفاً به منظور تحت تأثير قراردادن بيننده، بي توجه به دشواري گرمايش و طاقت‌فرسا بودن و احساس دلتنگي براي ساكنين مقياس بندي مي‌شدند. اتاق‌ها غالباً در دو طرف محورها، صرفاً به جهت نيل به توازن صوري از چشم ناظر بيروني تكرار مي‌شدند. بدين ترتيب، تزئين بر فرم ساختاري سنگيني مي‌كرد. محصول كنده‌كاري، به واسطة برجستگي‌ها، منجوق‌ها، دندانه‌ها كه گرد و خاك را در خود جمع مي كردند مشخص مي‌شد، قاب‌بندي با درخت بلوط با علائم خانوادگي و طرح‌هاي گل و بوته تزئين مي‌شد و سقف با انواع اشكال هندسي پيچيده گچ‌كاري مي‌شد. اگر جائي خالي مي‌ماند با محصولات صنايع دستي پر مي‌شد، بخشي از اين رويه بدان سبب بود كه استادكار، خود از اين خيال‌پردازي و حامي از زياده‌طلبي صرف لذت مي‌برد. آيا اين تلذذ به جهت زيبايي بود؟ شايد. يا براي عرضه و نمايش؟ قطعاً بله. انباري، آشپزخانه و برج و بارو احتمالاً براساس قواعد اقتصاد ساخته مي‌شد؛ اما آثاري كه موقعيت اجتماعي يا عملكرد و نقش اجتماعي را نمادينه كرد از اين اصل بري بود. 
گرچه امروزه اقتصاد تا حدودي از محاسبات دقيق علمي و ابداعات پيچيده كه وارد عرصه‌ي ساختماني شده‌اند بهره مي‌برد-ابداعاتي كه هزينه‌اي مربوط به آن مي‌بايست در ديگر بخش ها جبران شود-‌بلكه هم چنين ازگرايش زيباشناختي و اجتماعي نيز بهره‌مند است. اصل اجتماعي بنيادين قانون اقتصاد براين واقعيت متكي است كه ماشين ]به مفهوم اعم كلمه[ و وسايل رفاهي وجود ندارد كه كاربرد جهاني  عام نداشته باشد. در حال حاضر ما نوع خاصي از برق براي اغنياء و نوع ديگري براي فقرا ، همچنين نوع خاصي از تلفن كه با تزئينات و مصالح گران قيمت براي ثروتمندان و نوع ديگري كه از مصالح كم ارزش براي روستائيان و منشي‌يان طراحي شده باشد ، نداريم ]به نظر مي رسد در اين جا منظور مامفورد استفاده از تلفن باشد؛ و الا كه دستگاههاي تجملي و گران قيمت در هر صورت وجود دارد[ تمامي ابزارها واجد معيارهاي فني در خصوص كارآيي هستند كه به واسطة تجربه قابل حصول هستند. اين ابزارها فرآورده‌هاي اقتصاد جمعي و در تناسب با كل ]جمعيت[ قراردارند و موقعيت اقتصادي به منزله‌ي بهره‌برداري وسيع و يا محدود از آن است اما كيفيت در مجموع ثابت مي‌باشد. 
با توجه به كالاهاي اساسي مورد نياز زندگي معاصر ، نوعي كيفيت پايه به شكلي ناقص محقق شده است  و شمار هرچه بيشتري از كالاها و خدمات در اين راستا قرارگرفته‌اند. اين اصل راه خود را به قلمرو البسه نيز باز كرده است جائي كه تفاوتهاي طبقاتي زماني به نحو بايسته توسط قانون اعمال مي‌شد و ريخت و پاش فاحش براي مدتها بدون تغيير برقرار بود. اين همسان سازي عمدتاً بر صرفه‌جوئي‌هاي ناشي از مقياس توليد انبوه، يا با همين اهميت در قلمرو خدمات شهري بر صرفه‌هاي ناشي از توزيع جمعي مبتني بر انحصار اجتماعي متكي است. توليد انبوه، به خودي خود به لحاظ زيباشناختي مستلزم تأكيد بر ويژگي‌هاي عام و استاندارد ، متكي بر فرمهايي رها از بي‌نظمي، حشو و زوائد و هوس‌هاي خيالي است. به جهت آن كه توليد و توزيع جمعي در مقياسي صورت پذيرد كه تماميت جامعه را دربرگيرد، مي‌بايست اقتصاد اصل تنظيم ‌كننده‌اي را در تمامي طراحي‌ها به كار بندد، زيرا تنها به واسطة حفظ وسايل و ابزار زندگي است كه يك جامعه مي‌تواند بر وفور و فراواني ضروري در سطوح بالاي هنر، علوم، آموزش و بيان دست يابد. اقتصاد كه در ادوار قبلي بر خست دلالت داشت، اينك ابزارهايي را براي گشاده‌دستي جمعي فراهم كرده است. براساس اين اصل ابزارها و وسايل مي‌بايست براي استفاده‌ي همگاني كفايت نمايد. 
به هر حال، نوعي مبناي زيباشناختي مضاعف در معماري مدرن براي اقتصاد وجود دارد. اين مبناي زيباشناختي در اين واقعيت نهفته است كه ما در جهاني بسيار پيچيده‌تر از جهان روستائيان و پيشه‌وران ابتدايي زندگي مي‌كنيم. در جوامع شهري امروز حتي محدودترين فرد چنان به واسطة قدرتها و انگيزه‌هاي بي‌شمار، مداوم و سرگرم‌كننده مورد سوء استفاده قرار مي‌گيرد كه او صرفاً به واسطة كنار زدن حشو وزوائد از مباني و مقدمات محيط بصري مي‌تواند به آرامش دروني دست يابد. هنگامي كه كتابي در زمينة تاريخ طبيعي، وجود نداشت، موزه‌ها و مجردات علمي، مجلات و روزنامه‌هاي مصور وجود نداشت، تصوير حيوانات برروي كشتي نوح در كليساي جامع سرگرم‌كننده بوده است: پس به واقع و همان گونه كه ويكتور هوگو مي‌گويد- كليساي جامع، كتاب سنگي بشريت است. اما چنين تزئيناتي امروزه عمدتاً به درد سرگرمي مي‌خورد و در بهترين صورت تكرار چيز كهنه‌اي است كه به شكل كافي و مناسب در رساله‌هاي بيولوژي و موزه‌هاي علم وجود دارد. ما در پي آنيم كه محيط معاصر بسيار خوانا و بلكه فراتر، بسيار آرام باشد. سطوح تميز، افشاي واقع بينانه‌ي كاركرد، نمادگرايي يا طراحي قابل رؤيت حروف در يك نشانه يا ساختمان مقولاتي هستند كه مفهوم زيبائي در بناهاي شهري را از نو قالب زده و تعريف مي‌كنند. 
در ارزيابي هنر و پيكر تراشي به عنوان تجارب حسي، مي‌بايست آنها را از كاركرد ساختمان جدا ساخت: تداوم و مكان غيرقابل انفكاكشان به همراه فرم‌هاي سنگي و ديوارهاي صُلب و مناسبات غيرقابل تغيير، كه به آن ها جايگاه كاركردي در ديگر فرهنگها را مي‌داد، ناپديد شده‌اند. بسياري از تقاضاهاي جاري براي ديوار نگاره‌ها ، به لحاظ زيباشناختي و اجتماعي محملي ابتدايي و بدوي دارند. ديوارنگاه‌هاي ساختمان مدرن پوستر مي‌باشد؛ فرمي كه مي‌توان آن را تكثير ، توزيع و مكرراً بازسازي كرد. تونلهاي مترو لندن حامي زيرك هنر مدرن در قياس با ارگان متفرعن عمومي-نظير اداره‌ي پست ايالات متحده‌-به شمار مي‌آيند كه براساس وضعيت اجتماعي منسوخ عمل نمايند. 
نماد واقعي عصر معاصر در قلمرو معماري غيبت نمادهاي قابل مشاهده است. به نحوي كه ديگر امكان نفوذ و مشاركت كارآمد در كاركرد ساختمان از طريق نما و سطوح وجود ندارد. به موازات ارتقاء درك ما از نيروهاي غيرقابل مشاهده‌ي محيط واقعي-‌اين افزايش درك نه تنها فرآيندهاي فيزيكي تحت آستانه‌ي مشاهده‌ي عام، بلكه فرايندهاي اجتماعي و روان شناختي را نير شامل مي‌شود-تمايل پيدا به اين امر پيدا مي‌شود كه معمار كمتر در معرض ديد قرار بگيرد. معمار تماشاگر، معمار نمايش و صحنه‌سازي، راه را براي درك كامل و جامع فرم، نه چندان فاحش و آشكار در سطح ، بلكه قادر به تأمين تكانه‌هاي فكري و حسي در هر مرحلةاز رازگشايي‌اش را باز خواهد كرد. 
اصل اقتصاد در بيان خلاقانه به ميل و خواستي قاطع در ساختمان تبديل مي‌شود و اين نشانه‌ي همبستگي دقيق با زندگي است. كشتي‌ها نيز همين مفهوم اقتصادي را از قايق‌هاي ماهيگيري مدرن تا اقيانوس پيماها، همين طور طيف گسترده‌اي از ماشينها، بخش عمدة سدها، نيروگاهها و كارخانه‌ها برمي‌تابانند. به احتمال يكي از دقيق‌ترين موارد، نه صرفاً‌ از جنبه‌ي دستاورد فايده گرايانه بلكه هوسهاي زيباشناختي، آشپزخانه‌ي مدرن امريكايي است حتي در خانه‌هايي كه غالباً تمام ويژگي‌هاي خويش در ديگر قسمتها انكار مي‌شود. اين اقتصاد محصول اخلاقي راه و روش ديرپاي طبع و شخصيت انسان غربي است كه طي هزاره‌ي گذشته، ذيل اشكال متفاوت رهبانيت، سرمايه‌داري ، نظامي‌گري و ماشينيزم به منصه‌ي ظهور رسيده است؛ فرمهايي كه در آن زندگي به خاطر هدف عالي پارسائي يا قدرت و نه اعتلاء است. با شكافتن پوسته‌ي عادات كهن اجتماعي، اقتصاد آماده‌ي سيلان از بخشهاي زندگي ‌سوز به سمت عادات انساني متعادل و كمتر سترون است. 


II : نقش بهداشت 
II نظافت و بهداشت براي ديگر تمدن‌ها نيز پديده‌اي شناخته شده است. كدامين جوامع توانسته‌اند از آزمون سخت اقامتگاههاي شديداً به هم چسبيده و تنگ، بدون رعايت قوانين نظافت و بهداشت جان سالم بدر ببرند؟ در عصر ما، يعني اقتصاد مبتني بر فناوري‌ ‌زيستي، بهداشت، موقعيت چشمگيري را اشغال مي كند كه صرفاً به معني مقابله‌ي عام با بيماري‌ها نيست بلكه مفهوم برداشتن گامهاي قاطع در استقرار محيطي منطبق با بهداشت، تلذذ جسماني و سالهاي عمر مي‌باشد. 
مادامي كه جسم جداي از روح تلقي مي‌شد مراقبت نظام‌مند از آن ناديده گرفته شد. مفهوم جديد علمي از موجود زنده كه در قرن نوزدهم نضج گرفت فرايندهاي كالبدشناختي و روان‌شناختي را مجدداً در كنار يكديگر قرار داد: بدين ترتيب مراقبت از جسم بار ديگر به رشته‌اي اخلاقي و زيباشناختي مبدل شد. پاستور به واسطة تحقيقاتش در باكتري شناسي، مفهوم محيط دروني و خارجي موجودات زنده را متحول ساخت؛ با پيشرفت پزشكي، پزشكان از توجه به نشانه ] هاي بيماري[ به تحليل علل، از تعديل يكسويه‌ي موجودات زنده از طريق درمان يا جراحي، به تعديل و درمان چند‌ ‌وجهي شامل رژيم غذايي، توان بخشي  مناسبات اجتماعي و روان شناختي تغيير موضع دادند. 
علاقه به بهداشت و نظافت در قرن نوزدهم، تا حدودي حاصل عكس‌العمل خود ‌به ‌خودي به شرايط محيطي دردآور، رژيم غذايي بي محتوا، وضعيت غيرقابل تغيير فقر بهداشتي بود كه ساكنان شهرهاي قرن نوزدهم گرفتار آن بودند. پيشرفتهاي علوم زيستي، همّ خود را به رهايي از گرفتاري محيط جديد، يعني نبود نورآفتاب، اشعه‌ي ماورابنفش، آلودگي دائمي منابع آب، رواج گستره‌ي شرايط مناسب براي عياشي، ناسازگاري روان‌شناختي و بيماري معطوف ساخت. 
يافته‌هاي بهداشتي معاصر اين واقعيت را مسجل ساخته است كه اكثر شهرهاي ما و يا حداقل شهرهاي بزرگي كه عمدتاً در پنجاه سال اخير بنا شده‌اند به لحاظ زيست‌شناختي خصم زندگي يا محيط‌هاي مخرب حيات هستند. اگر ارقام خام مرگ و مير و بيماريها-‌كه غالباً ماية فخرفروشي است‌-را به طور انتقادي تحليل و در رابطه با توزيع ‌سني تصحيح نمائيم شاهد آن خواهيم بود كه تقريباً‌در تمامي مراحل زندگي، نواحي روستائي با تسهيلات پزشكي ضعيف و نظام عقب‌مانده‌ي بهداشتي، قاطعانه‌ بر نواحي شهري كه با آخرين تسهيلات خدماتي در زمينة پزشكي  بهداشت تجهيز شده‌اند، ارجحيت دارند. همچنين همبستگي معني‌داري ميان اندازه و سلامتي وجود دارد، بدين ترتيب كه هرچه شهر بزرگتر باشد بهره‌ي كمتر از سلامتي دارد. مضافاً‌ همبستگي معناداري ميان باروري زيستي و محيط شهري مشاهده مي‌شود، نه تنها شهر باروري كمتري از نواحي روستايي دارد بلكه به موازات بزرگترشدن شهر، نرخ باروري به طور مستقيم كاهش مي‌يابد. مضافاً بالاترين ميزان اميد به زندگي در ميان نواحي روستايي و كمتر صنعتي شده مشاهده مي‌شود (رجوع كنيد به وارن تامپسون  و گزارش كميته منابع ملي دربارة شهرها) . 
پيشرفت علوم زيستي  و گرايشات جديد همراه با آن، تا حدود زيادي مركز ثقل را از جهان معدن و كارخانه به جهان باغ و مزرعه منتقل نمود. تمايل به حومه به مثابه‌ي ويژگي آشكار رشد شهرها در نيم قرن گذشته واكنش به علاقه‌ي فزاينده‌ي بهداشتي و آموزش است كه مشخصه‌ي شيوه‌ي زندگي طبقه متوسط مي‌باشد. آئين پاكيزگي كه بهداشت دورة معاصر اساساً بر آن متكي است، همان طور كه پيشتر خاطرشان شد ريشه در ادوار قبل از قرن نوزدهم دارد. اين آئين مرهون شهرهاي قرن هفدهمي آلمان، با منابع فراوان آب، در معرض ديد قرارگرفتن گرد و غبار داخل خانه‌ها به واسطة پنجره‌هاي بزرگ و كف كاشي كاري شده بود، به ترتيبي كه زمين شويي، برق انداختن كف و كف سابي زنان خانه‌دار آلماني ضرب‌المثل است. علاوه بر اينها متعاقب دستاوردهاي پزشكي سالهاي پس از 1870ميلادي موازين بهداشتي قدرت بيشتري مي گرفتند، نظافت  و توجه به پاكيزگي به جاي آنكه خاص طبقات فرادست باشد كه حتي در ميان حلقه‌هاي اشرافي قرن نوزدهم نيز عموميت نداشت، به ضرورتي فراگير مبدل شد. مراقبتهاي بهداشتي كه امروزه در شير دوشي رعايت مي‌شود براي جراحان لندني ]در قرن نوزدهم[ محلي از اعراب نداشت، تا اين كه آموزه‌هاي ليستر[992] از راه رسيد و توجه به بهداشت، اهميت تأمين آب را افزونتر ساخت. اين اهميت به موازات نضج عادات استحمام و شست‌و شو نه تنها به خلوص كه به كميت دائم التذايد آن كه از يك حلقه‌ي اقتصادي به گروههاي ديگر اجتماعي تعميم داده مي‌شد، معطوف بود. 
در نهايت بي‌تفاوتي دورة پارينه‌فني نسبت به تاريكي و پلشتي به مثابه‌ي توحش هولناك مورد داوري قرارگرفت. شستشوي مداوم دست وبدن، جداي از شستن لباسها، تهيه و تأمين آب جاري را به عنصر الزامي در طراحي خانه  و محلات تبديل نمود. در حالي كه حمام در اوايل قرن نوزدهم حتي براي زيباترين خانه‌ها در نظر گرفته نمي‌شد در اواخر همين قرن معيار وان مجزايي براي هر خانوار- ‌و در صورت ممكن حمام مجزا-به ايده‌الي حداقل، اگر نه يك دستاورد واقعي ، در تمامي برنامه‌هاي احداث مسكن مبتني بر عقلانيت و خرگرايي تبديل شد. حمام‌هاي بزرگ و رختشويخانه‌هاي عمومي نيز براي واحدهاي همسايگي در دستور كار قرارگرفت. 
با افزايش اشتياق و كارآمدي، ضروريات بهداشتي به دفع فضولات انساني، زباله‌ها و ضايعات نيز تعميم داده شد. مستراح كه توسط سِرجان هرينگتون به سال 1596م. اختراع شده بود تا سال 1778م. هنگامي كه برامه[993] دست به طراحي نزده بود، كامل نشد. طي قرن نوزدهم نصب مستراح در خانه‌هاي شهري به سرعت نضج يافت. در اواخر قرن نوزدهم شاخص يك مستراح براي هر خانوار به الزامي‌ترين شرط بهداشتي در سراسر جهان غرب ، در محلاتي كه بافت در هم تنيده داشتند، مبدل شد. اين اصلاحات در تجهيزات بهداشتي واحدهاي مسكوني، تغيير بنيادي در هزينه‌ي احداث بنا را به بار آورد: اين اصلاحات بهداشتي با تأسيسات گرمايشي و روشنايي، انجماد مواد غذايي و ايجاد ارتباط اكيد واحد مسكوني با جهان خارج از طريق تلفن و راديو و اختراعات جديد مكانيكي كه موجب افزايش سهم هزينه و نگهداري ساختمان مي‌شد، همراه بود: بدين ترتيب كه هزينه ديوارها ]پوسته‌ي ساختمان[ بالنسبه كاهش يافت اما هزينه‌هاي ”عناصر دروني“ با تكثير آنها افزايش يافت. 
رويهمرفته تمامي اين تحولات مجزا، داراي دستاوردهاي مهمي براي كليت جوامع بود، بدين ترتيب كه جامعه‌پذيري به عنوان مكمل پيش‌پا افتاده‌ي خدمات مكانيكي ظاهر شد. تسهيلات ضروري جمعي براي بهره‌برداري از ساختمان‌ها و عملكرد شهرها عمدتاً انحصارهاي معمولي قلمداد ‌شدند: تأمين آب به علقه‌ي عمومي در شهرهاي بزرگ تبديل شد كه ديگر امكان احاله‌ي آن به شركتهاي منفرد تأمين آب كه خدماتشان را فقط براي كساني كه توانايي پرداخت داشتند يا تا نقطه‌اي كه براي شركت سودآور بود ادامه مي‌دادند، امكان پذير نبود. توزيع آب سالم كه براي سلامتي ضرورت داشت جداي از اين كه خانواده‌ي متقاضي آن باشد يا توان مالي خريد آن را داشته باشد بسيار اهميت يافت. اين موضوعات ديگر بر اساس هوس افراد نبود. اين واقعيتها با همين درجه از اهميت در مورد نظامات دفع زباله ، فضولات و ضايعات نيز صدق مي‌كرد. 
در مراكز كوچك‌تر امكان آن وجود داشت كه شركتهاي خصوصي همچنان از اين امتيازها برخوردار باشند، يا حتي مي‌شد اين خدمات را مادامي كه بيماري مهلكي براثر بي‌دقتي به وقوع نپيوسته باشد به افراد واگذار نمود: اما در شهرهاي بزرگتر، جامعه‌پذيري هزينه‌ي ايمني بود؛ پس با وجود ادعاهاي بازار آزاد، هم چنانكه وب[994]ها خاطرنشان كردند قرن نوزدهم عصر سوسياليسم شهري بود. هر اصلاح منفرد به كارر فته در ساختمان مستلزم تسهيلاتي است كه در مالكيت و مديريت عمومي قرار گيرد، كه از جمله مي‌توان به منابع آب، سفره‌هاي آب زيرزميني ، ايستگاههاي تلمبه زني، واگن‌هاي زباله و ضايعات، كارخانه‌هاي زباله ‌سوزي و محل تخليه‌ي زباله، حوضچه‌هاي فاضلاب، كارخانه‌هاي تقليل آلودگي و تصفيه خانه اشاره كرد. نرخ مرگ و مير عمومي همچنين مرگ و مير كودكان قرن نوزدهم به واسطة جامعه‌پذيري كارآمد و گسترده، كاهش يافته و سرمايه‌گذاري اجتماعي در زمينة تسهيلات شهري به شكل چشمگيري افزايش يافت. 
طبيعت و ماهيت شهر زير فشارهاي وارده از تسهيلات جديد، به شكل بنيادي به مثابه ماهيت ساختمان دچار تحول شد . بدين ترتيب بخش وسيعي از خدمات ضروري در سيستم‌هاي زيرزميني سازمان داده شد كه كم اهميت‌تر از خيابانها و ساختمانها نبودند. اصلاحات بالقوه، نظير آن چه در مورد واحد مسكوني اتفاق افتاد، تا حدودي به واسطة ناتواني قوه‌ي تخيل در تجديد نظر پيرامون پلان، طرح و نيازهاي ساختاري شهري، ناكام ماند. صورتبندي نظري الزامات و فرصتهاي اين ساختار پيچيده‌ي شهري تا سال 1829م. به تأخير افتاد. در فكر و ذهن برنامه‌ريزان، آرايش صوري در درجه‌ي اول اهميت قرار داشت و اين ذهنيت فقط پاره‌اي مواقع به واسطة ”عمل گرايي“ در امتداد نسنجيده‌ي معابر، طرح‌هاي مربوط به آمد و شد و تكثير خيابانها دچار جرح و تعديل مي‌شد. 
پس از استقرار معيارهاي نظافت فردي، استانداردهاي جديد بهداشتي به واحدهاي مسكوني و از اين جا به ساير بخش‌ها نفوذ كرد. در سال 1877م. داونز و بلونت[995] ويژگي ضد‌باكتريائي نور را اثبات كردند. عموميت استفاده از دوربين عكاسي طي دهه‌هاي بعدي، مردم را نسبت به نور حساس نمود. گرچه معماراني نظير ريچاردسون، مكينتاش و رايت با حساسيت تمام اين تحول را ثبت كردند، اهميت هميشگي نور طبيعي به عنوان مكمل و ضميمه‌ي تمامي بخشهاي زندگي، به استثناي خواب، به كندي مورد توجه قرارگرفت. دراين نقطه از زمان نيز شرايط آسيب‌شناختي توجه همگان را به مصارف بسيار معمولي نور، بالاخص نقش نور آفتاب و هواي تازه در درمان مسلولين و كشف نقش اشعه‌ي ماوراءبنفش در تقويت رشد كه به همان اندازه اهميت داشت، جلب نمود. در عرض‌هاي بالاي جغرافيائي دسترسي به نور و هوا در داخل ساختمان بالاخص در روزهاي زمستاني به الزام جديد در طراحي خوب مبدل گشت كه به معناي اتاق‌ها و ساختمان‌هاي كم عمق، جهت‌گيري دقيق به لحاظ نور آفتاب و باد غالب بود. 
تحقيقات علمي بيشتر در فرايند تهويه، جوانب ديگر اهميت بهداشت را آشكار ساخت. ضرورت تنظيم حرارت، رطوبت و چرخش هوا در جهت نيل به معيارهاي مناسب در تابستان و زمستان دال براين معنا بود. براي نمونه كميته‌ي دولتي تهويه در شهر نيويورك به اين نتيجه دست يافت كه بازدهي كار وقتي درجه‌ي حرارات از 68 به 75 درجه فارنهايت افزايش يابد 15 درصد كاهش يافته و اين رقم در صورتي كه درجه‌ي حرارات به 85 درجه فارنهايت برسد به عدد 37 درصد بالغ خواهد شد. همين طور تخمين زده مي‌شد با افزايش حرارات از 68 درجه‌ي فارنهايت دورة نهفتگي سرماخوردگي طولاني‌تر مي‌شود. اين عناصر پيچيده‌تر از آن بودند كه بتوان به سادگي وضعيت ايده‌آل را تعيين كرد اما امكان كشف شرايط مطلوب در انطباق با خصوصيات آب و هوايي منطقه‌اي در تيررس انسان قرارگرفت. 
تمامي اين امور، يعني جابه جائي هوا، نفوذ خورشيد، پاكسازي پلشتي و از بين بردن ضايعات، مسايلي سهل الوصول هستند. اين الزامات از مبلمان اتاق گرفته تا طراحي واحدهاي همسايگي مي‌بايست به تفصيل منعكس مي‌شدند. حياط محصور كه نماد قرون وسطا بود، فرمي معاصر محسوب نمي‌شد: پنجره‌ي شيشه‌اي كه نتوان آن را آشكارا در معرض نور قرارداد حتي اگر از چهارچوب فولادي برخوردار بوده و به طور خودكار باز و بسته شود، پديده‌اي مدرن قلمداد نمي‌گردد. كف‌پوش و پوشش پنجره‌ها كه نتوان آنها را به راحتي شست و در معرض آفتاب قرارداد به لحاظ بهداشتي مقبول نيستند. 
اين الزامات متنوع بهداشتي فقط به مقداري ناچيز در بلوك‌هاي بزرگ ساختمانهاي شهري محقق شد ؛ ابنيه‌اي كه پس از قرن هيجدهم احداث شدند به مراتب بيش از ساختمانهاي متقدم بر آن دوره، از ضوابط بهداشتي تخطي كردند. حتي بسياري از ساختمانهايي كه به طور ساختگي از طراحي مدرن با بازشوهاي بزرگ و تجهيزات تهويه‌اي همراهند در طرح و فاصله‌بندي، بسيار حقيرتر از نمونه‌هاي قبلي هستند. دسترسي به نور آفتاب، هوا و بهداشت در بافت پر محلات شهري معمولاً ‌فراتر از مهارت هر معمار به صورت منفرد قرار دارد: اين امر مستلزم دانش قابل ملاحظه‌اي در زمينة فيزيوگرافي، اقليم‌شناسي و نجوم مي‌باشد كه به طور معمول در حوزه‌ي كاري معماران و مهندسين قرار نمي‌گيرد: فرم خوب، محصول و فرآورده‌اي جمعي است كه نيازمند همكاري گروهي در توليد مي‌باشد. تحقق بهداشت پايدار در شهري كه جايگاه صنايع دورة پارينه‌فني است و دود و آلاينده‌هاي شيميائي آنها حذف نشده‌، ممكن نيست. براي تأمين حمام آفتاب روزانه‌ي كودكان، جابه جايي صنايع آلاينده به خارج از شهر و ايجاد حائل سبز ميان آنها و بقيه‌ي سكونتگاههاي انساني امري الزامي و اجتناب‌ناپذير است.
نكته‌اي كه مي‌بايد خاطرنشان ساخت اين است كه اصول بهداشتي كه داراي اهميت و اعتبار هستند مي‌بايست نه تنها در بيمارستانها يا خانه، بلكه در تمامي بخشهاي زيست محيط به كار بسته شوند. كارخانه‌ها، ادارت و فروشگاهها كه بخش عمدة جمعيت نيمي از ساعات روز را در آنجا صرف مي‌كنند مي‌بايست با حداكثر كارآئي و سرزندگي طراحي شوند. آيا مي‌توان ادعا نمود كه به موازات پيشرفتهاي فني در عرصه‌ي ساختمان، پيشرفتهاي متناظري نيز در ديگر حوزه‌هاي صورت پذيرفته باشد؟ برخي مواقع در كارخانه‌هاي منفرد موجود در حومه‌هاي شهري مثلاً كارخانه‌ي ون نل[996] نزديك رتردام  اشكال مطلوبي حاصل شده است. اما ساخت و ساز بيش از اندازه و ازدحام جمعيت كه خصيصه‌ي توسعة ساختمان‌هاي اداري در تمامي شهرهاست ويژگي‌هاي مهلك ديوان‌سالاري را تشديد كرده است به نحوي كه فضاي مرده‌ي بدون هوا در اين ساختمان‌ها ايراد اساسي در كار روزمرة كاركنان به وجود مي‌آورد. 
استانداردهاي حداقل در رابطه با نور، هوا و تراكم كه براي مدارس تدوين شده است مي‌بايست در تمامي بناهاي تجاري نيز به كار بسته شود. اگر اين معيارها در تناسب با معيارهاي موجود مالي قرارنداشته باشد، موازين مالي مي‌بايست دگرگون شوند. به جاي آنكه آسمان خراش‌هاي يادماني شق و رق به عنوان نماد معماري مدرن قلمداد شود هر بخش جديد اداري مي‌بايست با ساختمان‌هاي كم‌عمق، به نحوي مطلوب در جهت نورگيري بيشتر طراحي شده و به طريقي فاصله گذاري شوند كه ارتفاع ساختمان‌ها، بيش از فاصله‌ي ساختمانهاي عقبي  و جلوئي نباشد. ضوابط منطقه‌بندي كه با اتكاء بر دستاوردهاي علوم اثباتي شكل گرفت مي‌توانست استانداردهاي مذكور را سروسامان دهد، اين در حالي است كه ضوابط و مقررات مربوط به عقب‌نشيني و ارتفاع كه اولين بار در ايالات متحده توسط شهرداري نيويورك تدوين شد هيچ ارتباطي با اين استانداردها نداشت و تنها اصول قانوني در زمينه نظارت بر ساخت و سازها از آن بهره‌مند شد. آسمان‌خراشها مي‌توانستند بر مبناي اين مجموعه ضوابط بنا شوند، اما اين امر بدون سطوح باز كافي براي از بين بردن تراكم و پلشتي-‌و تحصيل سود از قِبل تراكم‌-امكان پذير نبود. 
تأمين بهداشت حتي هنگامي كه آلودگي‌هاي سمي وجود نداشته باشد مستلزم تهويه هوا با اتكاء به ساده‌ترين ابزار تهويه ، يعني فضاهاي باز مملو از بوته و سبزه مي‌باشد كه نه تنها درجه حرارات را متعادل و هوا را تازه مي‌نمايد، بلكه آسايش لازم براي جسم و ذهن را فراهم مي‌آورد. باغات ماية نشاط هستند و نشاط في نفسه عنصري مهم در حفظ بهداشت است . انسان هاي كسل و نااميد، در مقايسه با آنهايي كه با روحيه هستند بيشتر در معرض آسيب قرار دارند. ماههاي سرد زمستان بدترين ماهها از نظر سلامتي در نواحي معتدل است، ماههايي كه همه به استثناي ماجراجوياني كه راهي دشتها و سواحل مي‌شوند در خانه‌ها محبوس هستند. 
براي اقليت مرفه پاركها و باغات امور تجملي به شمار نمي‌روند. در صورتي كه شهر به سكونتگاه دائمي انسان تبديل شود اين اقلام اجتناب ناپذير خواهند شد. شهري كه به طور شايسته و بايسته برتمدن مدرن اتكاء دارد، شهر باراندازها و اسكله‌هاي متورم با كشتي‌هايي مملو از كالاهاي اقصا نقاط دنيا، شهر آسمانخراش‌ها كه خيابان‌ها را تاريك و شلوغ كرده، شهري كه در آن عريض‌ترين خيابانهاي بتوني، ورودي‌هاي دو طبقه‌ي اتومبيل رو و متروهاي پرازدحام وجود دارد نيست، بلكه شهري است كه هر محله‌ي آن با باغات و پاركها محصور مي‌شوند. جنبش شربرگاتن[997] تأثيري التيام‌بخش بر متروپليس‌هاي شلوغ آلمان داشته است، با واگذاي قطعه زمين كوچك كشاورزي در زمينهاي باير حومه شهرها به مستأجرين گام نخست در روستايي كردن محيط شهري است. آنچه كه شهره سازان دورة باروك براي كاخها و اقامتگاههاي طبقه‌ي فرادست به تنهايي فراهم آوردند اينك پديده‌اي اجتناب ناپذير براي تمامي شهر بود. 


II : طولاني شدن دوري جواني 
II پيشدستي انگلستان در به كارگيري صنايع سياه (آلاينده)  برخي مواقع پيشگامي اين كشور در قيام عليه اين رژيم نابخردانه را از نظرها پنهان ساخت. اين قضاوت نه تنها در مورد طبيعت‌گرايي مردم انگليس كه بسيار فراگير و پرشور بود، بلكه در واقع در مورد مسابقات و ورزش‌هاي رايج پس از اوايل قرن نوزدهم ، كه بخش عمده‌اي از تفريحات روزمره‌ را اشغال مي‌كرد، صدق مي‌نمايد. اين كه پيروزي واترلو ]روستائي واقع در جنوب بروكسل كه يادآور شكست سخت ناپلئون مي باشد[ در ميادين ورزشي و مسابقه‌ي شهر اتون[998] حاصل آمد مورد ترديد قراردارد؛ غالباً سربازان انگليسي حاضر در آن ميدان هرگز شهر اتون را نديده بودند اما انتظام حاكم بر ورزش نه تنها براي حكومت و همكاري‌هاي مبتني بر بده و بستان بلكه براي حيات سياسي نيز مفيد بود. آرامش حاصل از ورزش كه به طولاني‌شدن دورة جواني كمك كرد مهمترين ويژگي زيست‌شناختي تمدن مدرن است. آيا اين امر، در كنار رژيم غذايي كاملتر، بهداشت و نظافت دقيق‌تر، نظام دورانديشانه‌تر پزشكي، يكي از دلايل تطويل بهت‌آور طول عمر در قرن نوزدهم نيست؟ بدين ترتيب با به تأخير انداختن دورة بلوغ، دورة پيري را مطول‌تر كرديم. 
جامعه‌ي مدرن به واسطة نگهداري و تربيت دختران و پسران در وضعيت تفريحي سالم، با گسترش بيش از اندازه ي خدمات حرفه‌اي بالاخص در ميان طبقات فرادست اقتصادي، دورة مسئوليت خانوادگي را به تعويق انداخت و وسايل جلوگيري از آبستني، تولد فرزندان را به دورة مطلوبي از بلوغ موكول كرده است. اين در حالي است كه انسانها در قبايل بدوي و نظام‌هاي كشاورزي ابتدايي در بيست و پنج سالگي به واسطة مسئوليت زودرس و آبستني‌هاي زودهنگام دچار پيري زودرس مي‌شدند، زنان جامعه‌ي مدرن در سنين بالا نيز به جهت پاره‌اي موارد همچنان فعال ، هشيار و به لحاظ جنسي جذاب باقي مي مانند. اگر چه اين تأثير گذاري در ميان مردان چندان چشمگير نمي‌نمايد. با اين حال به همان اندازة مورد زنان واقعي است: كافي است چهره‌هاي مغموم و ريشو‌ي جوانان دورة ويكتوريايي را با چهره‌هاي تر و تازه و به لحاظ زيست‌شناختي جوان مردان مسن‌تر امروزي مقايسه كنيد. ورزش، بازي و كاهش اشتياق جنسي مشخصه ي بارز اين تفاوت هاست. 
آئين توجه به ورزش و مراقبت از جسم، از خانه‌ي ييلاقي و مدارس عمومي انگلستان  كه در جوار ميدان بازي جاي مي‌گرفتند شروع شد. و بسيار با تأخير راه خود را به قلب شهر باز كرد. اولين زمنيهاي ورزش عمومي در ايالات متحده به سال 1871م. احداث شدند. تدارك و تمهيد زمينهاي تفريحي براي بزرگ‌سالان ، نظير زمينهاي بازي تنيس، گلف و اختصاص سواحل به منظور تفريح باستاني حمام آفتاب، اهميتي هم‌شأن تدارك مكانهاي خاص شهري براي بازي كودكان داشت. 
مفهوم كلي محيط كاملاً متوازن به واسطة آئين پرورش جسم دچار تحول شده است. اين آئين در اشكال بسيار تخصصي متروپلين با ميادين گلادياتوري براي نمايش كشتي و جايزه‌بگيران، به ناچار شكل موهني به خود گرفته است؛ تكثير چنين ورزشگاههاي بزرگ با انبوه تماشاگران چندان مطلوب نمي‌نمايد. اگر قرار بر اين است كه محلات و  واحدهاي همسايگي به مثابه محيطي واجد ويژگي‌هاي زيست‌فناوري عمل نمايند، مي‌بايست تمهيدات خاص براي بازي كودكان درنظر گرفت، تمهيداتي كه در شمار اندكي از شهرها برنيازها پيشي گرفته و برعكس تلاشهاي خيرخواهانه در اصلاح شاخص‌هاي مسكن از اين معيارها دور مانده است. 
در حالي كه اعصار گذشته به انبوه بيمارستانهاي خود، از ادينبورگ قرن نوزدهم گرفته تا بناهاي با عظمت مراكز پزشكي جديد در نيويورك مباهات مي‌كردند، شاخصه‌ي دورة زيست‌ ‌فناوري ، تعداد زمينهاي بازي، استخرهاي شنا و سواحل قابل استفاده‌ي شهري است. در واقع، در اين دوره، متروپليس‌هاي بزرگ ، رهبري احداث تسهيلات جمعي براي ورزش و بازي ، نظير استاديوم بزرگ فرانكفورت  را بر عهده گرفتند. چنين تفريحات و سرگرمي‌هايي خاص اقليت اشراف آتن  بود، در حالي كه امروزه در دسترسي  تمامي جوامع داراي مديريت مناسب قرار دارد. با اين اميد كه انبساط جسمي و عزت نفس و شادي خواري ، اعتماد به نفس و مناعت طبع مشاركت كنندگان در اين سرگرمي‌ها  افزايش خواهد يافت. در حالي كه در ”زمين بازي“ پر زرق و برق و پولساز شهر صنعتي اينديانا آدمي در همه جا بر سر در ورودي ‌هاي پرتجمل، حكم پاك ديني تعجب انگيز-”خوب تفريح كنيد تا بتوانيد سخت كار نمايند“‌ را مشاهده مي‌كند بر پيشاني زمينهاي بازي جديد مي‌توان اين مفهوم جديد را حك كرد كه يادآور همكاري نزديك ورزشگاههاي آتن با آكادمي  است، شعاري بر شهر ايندياناي  ديگر-‌”كار، مطالعه ، تفريح“. جواني، ورزش را با جديت تعقيب نموده و به نظم و ترتيب دست مي يابد و دورة بلوغ و پختي با نگاهي بازي‌گوشانه به ورزش به جواني نايل مي‌شود. 


II : زندگي خانوادگي دو‌قطبي 
II تقليل خانواده به واحد زيست شناختي مهم‌ترين گام‌ در فرايند شهرنشيني است. اين معنا به دو شاخصه‌ي فرهنگ زيست‌‌فناوري كه آن را از ديگر فرهنگها كه روند زندگي در آنها محصول هستي تصادفي است، معطوف مي‌باشد. اولين اين شاخص‌ها مراقبت از كودكان است. ارزيابي از مرحله‌ي كودكي به عنوان مرحله‌اي با ارزش از زندگي، و نه به مثابه‌ي مرحله‌ي معمولي و پيش پا افتاده كه براي نيل به مسئوليت و استقلال بسيار نشاط‌آور دورة بلوغ باشتاب پشت سرگذاشته شود. در دورة معاصر آئين تربيت كودك با ژان ژاك روسو شروع شد، جداي از خطاهايش در رابطه با توليد مثل، وي به دبدگاه جديدي از روابط و همبستگي ها نايل شد، ديدگاههايش به لحاظ اصول و مقدمات اساساً از جهت سفارش به مادران-از فرزندان خود پرستاري كنيد!-تا اين مفهوم كه زندگي با شور و حرارت در محيط ساده‌ي طبيعي بهترين همراه و ملازم رشد بهنجار كودك است، عميقاً‌ كارآمد بود. تا زمان روسو، كودكان بيشتر كوچك  زنان و كوچك‌ مردان به شمار مي‌رفتند. به تدريج و به كندي كودكان به زندگي خاص خود در محيطي كه بيشتر و بيشتر ‌در خانوارهايي كه انتخاب كودكان به لحاظ اقتصادي امكان بروز و ظهور مي يافت‌ــ براساس فعاليتهايشان قالب زده شده مي‌شد، دست يافتند. 
بي‌شك، علاقه‌ي فزاينده به زندگي كودكان، به واسطة كنترل مواليد، كه امكان جايگزيني را دشوار، و كودك را براي والدين به پديده‌اي گرانبها تبديل مي‌كند و مستلزم توجه بيشتر و مراقبت ظريف‌تر مي باشد، افزايش يافته است. در حقيقت كنترل مواليد تأثيري مضاعف بر روابط خانوادگي داشته است. اين امر انتخاب عامدانه و سنجيده‌اي را در قلمرو عنايت الهي كه تاكنون غالب بوده را امكان پذير ساخته است و به توليد مثل ارزش اخلاقي خاصي كه فقط انتخاب آزاد مي‌تواند محمل آن باشد. بخشيده است، همچنين امكان انتظام عقلاني‌تر مراحل زندگي-‌تطويل دورة تجربه‌ي جنسي و مجازكردن ظهور و بروز نقش ولايت ]پدر و مادربودن[ در بالاترين مرحلةاز ظرفيت روان شناختي‌ــ را فراهم ساخته است. 
البته به طور همزمان، جلوگيري از آبستن امكان صرف لذايذ جنسي را، در كنار گشودن راهي براي روابط جنسي دو جانبه خارج از مقوله‌ي ازدواج دائمي[999] را فراهم ساخته است. امكان مقايسه ميان زوجين قرن شانزدهمي كه روابط جنسي‌شان معمولاً به واسطة آبستني تا دورة يائسگي دچار انتقطاع هاي مكرر مي‌شد با زن و شوهر قرن بيستم وجود ندارد؛ تمايز به قدري فاحش است كه به تفاوت نظرگاههاي توماس مور[1000] قديس كه عمل جنسي را به تخليه ادرار تشبيه كرده بود و مفهوم مورد نظر هاولوك اليس[1001] شباهت دارد. معاشقه‌ي جنسي و اوج بيان جنسي ديگر لذائذ تصادفي و متغير نيستند؛ هرچند هنوز هم به مقدار نسبتاً ناچيزي در مورد مختصصين شهوت‌ران صادق است. معاشقه و اوج كام‌گيري به بخش قابل توجهي از زندگي زنان و مردان سالم تبديل شده است. قرن بيستم عليرغم جنگهاي وحشيانه و مستبدين مطلق العنايش ، عصري است كه به شكوفايي روابط جنسي شهره مي‌باشد. به روش و بياني متناقض ، خانواده و كاميابي جنسي، كه روزگاري دشمناني به خصومت اوكتاوياي[1002] مارك آنتونيو معشوقه‌اش كلئوپاترا[1003] بودند، امروزه به يكديگر نزديك شده‌اند. 
اين واقعيت ها فشار معناداري را بر جايگاه مسكن در اقتصاد شهري و طراحي داخلي ساختمان وارد كرده‌اند. از طرفي كودكان به اندازة بزرگسالان در رابطه با فضا محق هستند، آنان مي‌بايست قفسه‌ها و كمدي براي اسباب‌بازي ، اتاقي براي بازي و تحرك، مكاني براي مطالعه  و خلوت كامل، غير از محل خواب داشته باشد، خانه‌اي كه فقط رختكن يا اتاق لباس پوشيدن براي كودكان فراهم مي‌آورد، يا او را وادار مي‌كند مستمراً در جوار بزرگسالان باشد از معيارهاي مطلوب برخوردار نيست. واحد مسكوني مي‌بايست به تربيتي آرايش و فاصله‌بندي شود كه مراقبت‌هاي روزمرة جسمي و اشراف بر فعاليتهاي مستلزم حداقل از خودگذشتگي از جانب مادر گردد. معماران، حتي بهترين آنها، هنوز مي‌بايست چيزهاي زيادي در خصوص آرايش مناسب آشپزخانه، اتاق نشمين، فضاي بازي و باغ ياد بگيرند. 
همين طور، هر بخش از واحد مسكوني مي‌بايست با ملاحظه‌ي حريم جنسي و معاشقه‌ي آزادانه آرايش يابد. اتاق خواب خصوصي به تنهايي كافي نيست. تقسيمات فضايي بااستفاده از مصالح و عايق صوت، و كفهاي عايق صوت نيز در واحدهاي گروهي داراي اهميت مي‌باشند. يكي از دلايلي كه فقرا در استفاده از ابزارهاي ضد آبستني دست و پا چلفتي مي‌نمايند اين است كه ساده‌ترين و عاقلانه‌ترين ابزارها كه يك زن مي‌تواند از آنها استفاده نموده و لذت جنسي به مضحكه زشت و شرم‌آور تقليل نيابد هنوز مستلزم تجهيزاتي است كه فقط در حمامهاي كاملاً‌ مجهز ديده مي‌شود. معاشقه، به استثناي ثروتمندان غرق در ناز و نعمت، همواره نبايست زير پوشش تاريكي، در آن ساعات از روز كه نيرو و توان به سرعت دچار كاستي مي‌شود، انجام گيرد؛ اما پيش از آن كه اين رابطه بتواند در شرايط ديگري به منصه ظهور برسد مي‌بايست بسياري از ضعفهاي طراحي خانه اصلاح و برطرف شود. معمار مي‌تواند و مي‌بايست حتي با اندك هزينه‌اي به واسطة راهرو در خانه و آپارتمان، فضاي مختص كودكان را از بزرگسالان جدا سازد. اين قواعد به دو طريق كارساز خواهد بود زيرا به موازات رشد و بلوغ كودكان، آنها به همان اندازة والدينشان به فضاهاي خصوصي نياز دارند كه در آن جا مباحثات گرم، اتكاي به نفس و نخستين سعي و تلاششان در عشق‌بازي را تجربه نمايند. به سبب نبود چنين فضاهايي در امريكا نسلي از دختران و پسراني پرورش يافتند كه از بي بند و باري‌هاي زننده‌ي ]شكل گرفته در[ اتومبيل، غالباً و با افتخار به روابط جنسي بي‌شرمانه‌تري در رستورانهاي بين راهي و كلبه‌هاي شبانه راه بردند و فساد و آلودگي چيزي را كه به لحاظ زيبائي‌شناختي شرم‌آور و به جهت احساسي از هم گسيخته بود بر زندگي جنسي خود تحميل كردند. خانه، باغ و پارك مي‌بايست براي عشاق و عشق‌‌بازي كه جنبه‌ي اساسي محيطي است و براي رشد انساني مطلوب است، طراحي مي‌شود. عشق‌بازي، خانه‌سازي، جنبه‌هاي شهواني و امور خانوادگي، نشاط و تلذذ جنسي و تربيت پيگيرانه‌ي كودكان، از اصلي‌تيرن اهداف انساني در عرصه‌ي برنامه‌ريزي شهري اصيل دورة فن‌آوري‌ ‌زيستي مي‌باشند. تمام چيزها، از توزيع فضاهاي باز، تا ارتفاع پنجره‌ها از اين اهداف و برنامه‌ها تأثير مي‌پذيرند. معماران و شهرسازان هرچه سريعتر با واقعيتهاي زندگي معاصر روبرو شوند سريعتر قالب‌هاي طراحي منسوخ را رها خواهند ساخت و سريعتر به اين واقعيت پي خواهند برد كه بخش عمده‌اي از صرفه‌جوئي‌هاي به عمل آمده در پلان، هزينه‌ي گزافي را در پي داشته باشد. طراحي خوب  به معناي توسل به مبادي و بنيان‌ها مي‌باشد. كودكي مشغول بازيگوشي در دنيائي با ثبات و مطمئن، عشاقي در حال نوازش يكديگر، در اتاقي كه رايحه‌ي گل ياس از پنجره به درون مي‌خزد و صداي تند سوت جيرجيرك از باغي دوردست به گوش مي‌رسد. 


6 : مرگ يادمان 
يكي از مهمترين نشانه‌هاي محيط نشاط‌آور شهري، چيزي است كه به ندرت در تمدنهاي قبلي به منصه‌ي ظهور رسيده و آن چيزي نيست جز ظرفيت نوسازي. معماري جديد برخلاف بدنه‌ي غيرقابل تغيير و يادمان ايستا، سرنوشت خود را با نيروي انطباق و باز توليد اجتماعي گره زده است. نشان و علامت نظام قديمي حاكم بر معماري تقريباً در تمامي فرهنگها، خانه‌ي مردگان بود: در فرهنگ مدرن اين نشانه واحد مسكوني يا خانه‌ي زندگان است كه نسل به نسل قابل نوسازي است. 
محرك انساني براي خلق يادمانهاي هميشگي، به احتمال از آرزوي زندگان براي جاوداني‌ساختن خود نشات مي‌گيرد. تا بدين ترتيب بر ناپايداري و موقتي‌بودن تمامي اشكال زندگي غلبه يابند. براي نيل به اين منظور به لحاظ زيست‌شناختي فقط يك وسيله وجود دارد و آن توليد مثل طبيعي است. تمامي تمدنهاي باستان و بالاتر از همة آنها تمدن چيني، توليد مثل را وظيفه‌اي مقدس مي‌شمردند. تداوم از طريق توليد مثل ، ابزار عاميانه‌اي در تضمين تسلسل است؛ اين معني و انتقال ميراث اجتماعي از طريق حافظه، الگو پذيري و اسناد مكتوب شيوه‌هاي تداوم به شمار مي‌روند. با اين حال هنوز ابزارهاي ديگري براي تداوم تسلسل وجود دارد كه نه از زندگي و انگيزه‌هاي نوسازي، كه از مرگ سرچشمه مي‌گيرد. آرزوي محبوس كردن زندگي، كنارگذاشتن عامل زمان، زدودن پلشتي فرايندهاي زيست‌شناختي و كنارگذاشتن مراقبت فعالانه‌ي ديگر نسلها به واسطة فرايند موميائي‌كردن معماري، از اين مقوله هستند. تپه‌هاي آرامگاهي دورة باستان ، سنگهاي بزرگ دشتهاي ساليسبوري  يا بريتاني، اهرام و ابوالهول‌هاي مصر، ژست‌هاي پرزرق و برق سارگون[1004]  يا اوزي ماند ياس[1005] ، لوئي چهاردهم و پطر كبير،  اين ها همه نشان‌دهنده‌ي احترام براي مرگ است كه مشخصه‌ي ترسِ از زندگي است. 
زن و مرد معمولي از اين كه تصوير خودشان را در كودكانشان تثبيت مي‌نمايند، خشنود هستند اما انسانهاي برجسته و با قدرت، اعتقادي به اين گونه تداوم و تسلسل ندارند. آنها به سبب كبر و غرور در پي جاودانگي و فناناپذيري تثبيت‌شده‌اي هستند. آنها افتخاراتشان را بر گور‌سنگ‌ها حك مي‌نمايند؛ آنها قباله‌هاي ]دارائيهايشان را[ ضميمه‌اي ابليسك‌ها مي‌نمايند؛ و اميدهاي به يادماندن و فراموش‌نشدن را بر سنگهاي صُلب كه به ديگر سنگها متصل هستند، مي‌سپارند و براي هميشه وقف پيروان و وراثين خود مي‌كنند، غافل از اين كه، سنگهايي كه به‌وسيلة زندگان به حال خود رها شده‌اند، خود بسيار بي‌يارورتر از زندگي هستند كه در حفاظ سنگها قرارنمي‌گيرند.
اين الگوهاي باستاني از آئين‌هاي شاهانه و كشيشي كم و بيش به‌وسيلة جوامع مدني مصادره شد. جوامع مذكور همچنين به قرباني ساختن زندگي در پاي مونومان تمايل يافتند. در كل مي‌توان گفت كه تمدن‌هاي كلاسيك جهان تا حال حاضر، حتي تمدن خودمان، در راستاي مرگ و عدم تغيير جهت‌گيري كرده‌اند. و اين به معني ركود زندگي است. هراكليوس نامي مي‌تواند به تغيير و تحول ابدي پافشاري نمايند  و لوكريتوس نامي مي‌تواند چنين قضاوت نمايد كه انسان بخشي از چرخه‌ي همواره در تحول طبيعت مي‌باشد، اما هدف تمدن جاودانگي بود و عاليترين دستاورد آن در شهرها شكوه متصلب پانتنون يا تمپل[1006] بود. هر چه يك نهاد لذت بخش باشد مونومان آن بسيار صلب‌تر خواهد بود. تمدن به كرات ضرب‌المثل پاتريك گدس ، بدين اين معنا كه كمال فرم در معماري، مادامي كه نهاد تحت حفاظت اين فرم به مرحله‌ي نيستي و نابودي نرسيده باشد، ظهور نخواهد كرد را به اثبات رسانيده است. 
با توجه به اين كيش و آئين، جاودانگي در بناهاي يك شهر قراردارد. با اين حال مرگ نيز با همين ابنيه فرا مي‌رسد[1007]: گورستان به شهر تجاوز مي‌كند؛ شهر با ساختمان‌هاي مرده‌اش كه زرهي از سنگ بر تن دارند به گورستان مبدل مي‌شود. معبد براي مرگ تدارك مي‌شود، يادمان مرگ را تقديس مي‌كند، محراب ]قربانگاه[ آن را تطهير مي‌كند، آموزه‌هاي مكاتب آن را تعليم مي‌دهند، سردابه‌ يا گورستان آن را كامل مي‌كند، اين باورها و عادات رواج مي‌يابند و با امور روزمرة شهري عجين مي‌گردند. اسناد دولتي، سياهه‌ي قوانين، مكاتبات كارمندان سياسي و تصميمات دادگاهها، بر همة اين فعاليتها دستي بي روح  و منجمد غلبه دارد. جاودانگي سنگ و آجر، كه آنها را به نافرماني در برابر زمان توانا ساخته است موجب مي‌شود در نهايت در برابر زندگي نيز سركشي و عصيان نمايند. سنگ مفهومي كاذب از تداوم و اطميناني فريبنده از زندگي را القاء مي‌نمايد. به نظر مي رسد بدنه، تداوم را به واسطة اين حقيقت كه علي الظاهر بي توجه به وقوع حوادث به حيات خود ادامه مي‌دهد، تعهد كرده است. اما واقعيت اين است كه فرم بيروني فقط مي‌تواند به حيات دروني را نفوذ كند و بنابراين نمي‌تواند يك بديل باشد. تمامي باورهاي سرزنده و مستحكم، همين طور تمامي ايده‌ها و آرزوهاي با نشاط، مي‌بايست نسل به نسل به طور مستدام بازسازي شوند. اگر همه اينها مي خواهند تداوم داشته باشند، مي‌بايست مورد باز‌انديشي ، بررسي مجدد، عزم و خواست مجدد و در نهايت بازسازي قرارگيرند. افول روم باستان  در قوه‌ي تخيل ايتاليائي‌ها در اعصار بعدي شاهدي بر قدرت متصلب يادمان مي‌باشد: هر نسلي نگهباني را بر گورستان مي‌گمارد و رمز عبور تلاشهاي خشك و بي‌روح خود را تكرار مي‌نمايند. 
مادامي كه انسان تمام و كمال در راستاي مرگ و ابديت جهت‌گيري گرده است، يادمان يك معنا بيشتر نخواهد داشت و آن اين كه هيچ قرباني به اندازه لازم وزن و اهميت براي باز توليد آن ندارد. همچنان كه امروزه يك خانواده‌ي فقير مسيحي بيش از نيمي از درآمد سالانه‌ي خود را صرف مراسم در خور و شايسته‌ي مرگ يكي از اعضاي خانواده‌اش نموده و آن را از آموزش و تولد كودكانش مضايقه مي‌نمايد. همين طور تمدنهاي گذشته بخش عمده‌اي از زندگي، درآمد، انرژي عقيدتي خود را صرف يادمان نموده‌اند. اما امروز براي ما، كه با چشماني باز جهان را نظاره مي كنيم كه توسط بوفون، گوته يا داروين نامي باز شده است تحول عميقي در مفهوم زيست‌شناختي پيرامون مرگ و جاودانگي شكل گرفته است، تحولي كه معناي اصلي يادمان گرايي را به غارت برده است . از منظر زيست‌شناختي مرگ پرده‌اي از روند بازسازي زندگي، نقطة پاياني بر ناهماهنگي بنيادي است. جاودانگي در مقام نظر فقط براي اشكال پست‌تر حيات، نظير آميب‌ها، امكان پذير است  در مورد موجودات عالي صادق نيست. تداوم و استمرار براي ما، نه در شكل روحي منفرد ، بلكه در پلاسماي نطفه و ميراث اجتماعي امكان‌پذير مي‌شود كه از اين طريق با تمام بشريت و طبيعت يگانه مي‌شويم. بازسازي ]نوسازي[ از طريق قرباني‌كردن والدين براي فرزندان  و قرباني‌كردن جانداران در برابر زندگي و زندگان امكان پذير مي‌گردد. 
________________
IX: شهر و منطقه                                         ]29[ منطقه بندي كاركردي 


با فرمان مجمع بزرگ وينز، كوره‌هاي ساخت شيشه در كاستلو، به منظور رهاساختن شهر از آلودگي صوتي و بهداشتي به مورانو[1008] منتقل شدند، الگويي كه به‌وسيلة اين جزيره‌ي منفك شكل گرفت، يعني همين مقررات منطقه‌بندي، به شكل اعجاب‌آوري بر نظام لاينحل برنامه‌ريزي شهري مدرن تقدم دارد. طرح‌هاي منطقه‌بندي دورة مدرن نه فقط در امريكا بلكه به شكلي فراگير عمدتاً‌ بر استانداردسازي و تثبيت ارزشهاي مالي ابتناء دارد. به هر حال توسعة شهري را همواره نمي توان به عملكرد شركتهاي خصوصي واگذار كرد، بلكه نظير هلند مي‌بايست تحت مديريت سازمان‌هاي ذيصلاح منطقه‌اي و محلي قرارگيرد تا قادر به خريد زمين، طراحي و احداث شهركهاي جديد باشند، يا اين كه وظايف خود را به سازمانهايي تفويض نمايند كه زير نظر آنها فعاليت مي‌نمايند. منطقه‌بندي كاركردي به معناي سازماندهي مركزي عملكردهاي داخلي يك شهر مضافاً سازماندهي مركزي شهرها در چارچوب منطقه مي باشد. 
]رديف اول تصوير سمت چپ[ تسهيلات جديد بندري در شهر برمرهاون[1009].تركيب و آرايش مطلوب باراندازهاي راه‌آهن، انبارها، بارانداز رودخانه‌اي و ابزار و وسايل دسترسي از طريق آب (عكس از اوينگ گالوي).
]رديف دوم، تصوير سمت راست[ كارخانه‌ي صنعتي مدرن، رها از خيابان‌هاي درهم پيچيده‌ي شهري و محاط در فضاي باز. منطقه‌اي كاملاً تعريف و محدود شده كه در ارتباط با نيازهاي خاص طراحي شده است. منطقه‌بندي گسسته‌ي محلات به عوض انباشتگي به هم پيوسته به موازات خيابانهاي دالاني شكل، مشخصه‌ي طراحي جديد شهري است. بدين ترتيب كه هر عملكرد به شكل خاص در موقعيت طراحي شده استقرار يافته و عامدانه از جريان ترافيك به استثناي دسترسي، مجزا مي‌شوند. خلق چنين مناطقي به واسطة برنامه‌ريزي گام به گام به‌وسيلة واحدهاي ناهماهنگ محال بوده و مستلزم برنامه‌ريزي اجتماعي است. (عكس: مرجع فوق)
]تصوير رديف دوم[ كارخانه ي فولاد با واحدهاي مسكوني در پيشاني عكس، انگلستان.  برخلاف ساخت و سازهاي دورة پارينه‌فني كه در تصوير شماره‌ي 11 نشان داده شد، نوع جديد طراحي به واسطه گذار از افتضاح رقابتي شركتهاي دورة ويكتوريايي  به برنامه‌هاي مسكن اجتماعي با كمك‌هاي دولتي و معيارهاي كنترلي كه به‌وسيلة نهادهاي عمومي اعمال مي‌شد، متمايز مي‌شود. انگلستان، بالاخص پس از 1920م. پيشگام چنين تحولاتي در عرصه‌ي جهاني بود: در نتيجه حومة آلوده و اصطلاحاً سياه با كارخانه‌هاي تاريك اهريمني به حومة سبز تبديل شد. خود طرح، به مثابه بسياري از نمونه‌هاي اجراشده در انگلستان، متأسفانه طرحي پيش‌ پا افتاده است: خيابانهاي محلي در اينجا بسيار عريض‌ و بي توجه به زاويه‌ي تابش آفتاب طراحي شده و معابر دالاني شكل حفظ شده‌اند. با اينحال انفكاك نواحي صنعتي، كشاورزي و مسكوني به شكل تحسين برانگيز آشكار است. 


 (Photograpg : Aerefilms, Ewing Galloway) . 
]تصوير رديف پائين[ بخش مسكوني كه توسط اداره‌يساختمانهاي دولتي  در شيگاگو احداث شد. نمونه‌اي از نظم مبتني بر اصول دورة زيست‌‌فناوري در ميانه‌ي منطقه فرسوده و شلوغ متروپلتين. هنگامي كه نهالهاي غرس شده رشد نمايند، اين بخش جذابيت حياتهاي چهارگوش شهر ولوين (به تصوير 30 مراجعه شود ) را پيدا خواهد كرد. توسعه‌هايي به روش فوق، جا به جائي پرهزينه به حومه‌ها را خنثي ساخته و مراكز قديمي شهرها را احيا خواهد نمود. (عكس از اداره‌ي ساختمان‌هاي دولتي).
________________
IX : شهر و منطقه                                 ]30[  گونه‌هاي جديد شهري
]تصوير رديف اول[ الگوي شهري پهن‌ ‌پيكر توسط فرانك لويد رايت طراحي شد. اين طراحي مبتني بر حد نهايي برنامه‌ريزي غيرمتمركز مي باشد كه هر خانوار داراي حداقل يك آكر (قريب 4047مترمربع) زمين مي باشد، مقياس شهر بر فعاليتهاي كشاورزي و مالكيت عمومي و استفاده از اتومبيل دلالت دارد. قطعه‌هاي مستطيلي به عنوان واحد طراحي به دو معناي تاريخي و عوارض زمين ، ويژگي منطقه‌اي دارد. ايده‌ي بنيادي اين طرح استقراء منطقي از اين فرض مي باشد كه ابزارهاي فني تجهيز اتفاقي به واسطة همجواري، جايگزين  اهداف خاص تجهيز مي‌شوند. جداي از بار مالي تدارك تسهيلات عمومي چنين واحدهاي مسكوني پراكنده، اين طرح هيچگونه تمهيدي را براي همياري خودجوش گروههاي ابتدايي-‌نقطة ضعفي در رابطه با كودكان و مادران‌-همچنين محمل برخوردهاي صميمي روزانه، كه عنصر ضروري در زندگي گروهي است، نينديشيده بود. شهر پهن‌ــ‌پيكر ، اعتراض مبالغه‌آميز بر عليه ازدحام از هم گسيخته و بي محاباي متروپليس بود، با اين حال فروض اساسي آن چندان هم بي‌مايه نبود. به مقاله‌ي ”رايت:شهر در حال ناپديدشدن“[1010]، مراجعه شود.
]رديف دوم، تصوير چپ[ شهر اوين، انگلستان: دومين باغ‌شهر، كه به وسيله ابنزر هوارد پس از موفقيت شهر جديد لجورث (1904م.) بنيان گذارده شد. اين طرح نه تنها از كمكهاي دولتي در جهت تأمين خانه‌هاي كارگري ، بلكه از تمايل صنايع به جنوب پس از 1925م. منتفع شد، واقعيتي كه اجازه داد اين شهر در دورة كوتاهي به شهري متوازن با بخش صنعتي قوي مبدل شود، كه نتيجة آن شكل‌گيري جامعه‌اي مختلط بود. استفاده از بن‌بست و حياط‌هاي چهارگوش در اين شهر برگرفته از الگوي خاص انگلستان  مي‌باشد. با اين حال خيابانهاي دالاني شكل به طور تمام و كمال كنار گذارده نشده است و طرح فاقد خوانايي است. شهر جديد ديگري براي تأمين مسكن از طريق احداث باغ شهر كه شهرداري منچستر در ويتنشاو[1011] متقبل آن شد به‌وسيلة بري پاركر  براي اسكان يكصدهزار نفر، با كمربند كشاورزي به مساحت هزار آكر، و يك فضاي باز براي هر پنجاه نفر طراحي شد. مراكز خريد در ويتنشاد در تلاقي چهار واحد همسايگي قرارگرفتند. (عكس از اروفيلمز)
]رديف وسط، تصوير سمت راست[ در حالي‌كه طرح‌هاي اوليه‌ي ماشين محور لوكوزوبويه براي شهرهاي يادماني آسمانخراش‌، با خيابانهاي بي‌شمار، اساساً متحجرانه بودند،  پروژه‌ي وي در احداث شهر مبتني بر پل‌هاي كرم‌گونه ]منظور پل‌هاي چند طبقه هستند[ انحراف ذهني خلاق قلمداد مي شود. آخرين طرح وي (به همراه اچ.بريو[1012]) در احداث شهر كوچك نمورس در افريقاي شمالي، نشان‌دهنده‌ي تأليفي از وضوح و تمركز اجتماعي است كه يكي از نشانه‌هاي نظم جديد شهري به شمار مي‌آيد. 
]رديف پائين[ رادبرن، ان.جي (اچ . رايت و سي. اس. اشتاين كه طراحان اين شهر جديد بودند) اين شهر نخستين نمونه از شهرهاي فاقد خيابانهاي دالاني شكل با واحدهاي مسكوني مستقر در طرفين خيابان بود، كه در نتيجه باعث جدائي زندگي روزمره از آلودگي صوتي و عبور و مرور خيابانها شد و كمربند پيوسته‌اي از پاركها در چارچوب كلان‌ ‌بلوك‌هاي مسكوني فراهم آمد و ضرورت انتقال پارك‌ها به حومه از بين رفت. هر كلان‌ بلوك بر محور يك مدرسه، زمين بازي، و استخر شنا شكل گرفت و هزينه‌ي تأمين فضاهاي باز جزء هزينه‌هاي اوليه‌ي طرح محسوب مي شد. ساكنان شهر مي‌توانستند با پاي پياده از طريق زيرگذرها و پل‌ها از محله‌اي به محله‌ي ديگر بدون تلاقي با خيابان رفت و آمد نمايند.
________________
بنابراين ما به جاي اين كه در سمت و سوي مرگ و فناناپذيري جهت‌گيري كنيم در راستاي چرخه‌ي حيات، با فرايند پايان ناپذير تولد، رشد، باز‌سازي و مرگ جهت‌گيري مي كنيم. فرايندي كه نمي توانيم آن را به واسطة وسواس هاي ايدئولوژيك يا ابداعات ابتكاري متوقف ساخته يا محدود نمائيم. سنگهاي مقابر باستاني ديگر براي ما نمادهاي واقعي جاودانگي نيستند ما به مفاهيم پنهان آن آگاه و ويژگي متزلزلشان را كشف كرده‌ايم: ما هم چنين از منظر زماني، چشم‌اندازهايي را كه ضعف و بي‌پايگي قدرتي را كه به آن مباهات مي‌كنند و نقص يادمان‌هايشان را آشكار مي‌سازد، تمدني را كه به آن تعلق دارند نظاره مي‌كنيم. اشكالي كه فرهنگهاي گذشته براي نمايش فناناپذيري خود انتخاب كرده‌اند در نظر ما به بازيچه‌اي كودكانه مي‌ماند كه به خطا و از سر بازيگوشي حياتمند قلمداد مي‌شدند. زمان بمبي است كه با شكوهترين آرامگاهها را از هم مي‌گسلد ، هرچند كه خوي غارتگري شهواني انساني نمي‌تواند بر سلاح مرگ پيشي جويد. 
اينك، اشكال و الگوهاي اعصار گذشته به آرامي از صفحه‌ي روزگار محو مي‌شوند، بدين معنا كه انگاره‌ي فناناپديري در مقاومت بر عليه تغيير كوتاه آمده است . صورت‌بندي معمارانه‌ي انديشة بقا عليرغم چالشهاي دنياي نو همچنان مقاومت مي‌كند. حقيقت اين است كه نگرش بقاي مادي با اتكا بر يادمان، ديگر بيانگر تكانه‌هاي تمدن معاصر نيست، و اين تمدن از دقيق‌ترين قراردادهاي ما سرپيچي مي‌كند. يادمانهاي لينكن و وال هالاس[1013]، يادمان‌هاي ويكتور امانوئل[1014] و يادمانهاي ويمي ريج[1015]؛ ”چراغهاي جاودان[1016]“ هنگامي كه برق قطع مي‌شود يا حباب‌ها مي‌شكنند خاموش مي‌شوند-‌به نظر شما چند ساختمان متعلق به قرن نوزدهم كه مدعي شكوه و خصائص يادماني بودند نشانه‌اي از روح دوران مدرن را در خود نهفته دارند؟ اين ساختمان‌ها پژواك‌هاي كاذب نفس‌هاي واپسين است كه به شكل طعنه‌آميزي در خيابانهاي شلوغ ما جيرينگ‌جيرينگ مي‌كنند، پشته‌هاي سنگي، نظير كتابخانه‌ي عمومي نيويورك يا فقط به زندگان منحصر هستيد يا كاملاً با اعتقادات و خواسته‌هاي ما بي ارتباط مي باشند. تصور يادمان مدرن بدون اغراق حامل پارادوكس مي باشد، بدين ترتيب اگر يادمان باشد مدرن نيست و اگر مدرن باشدديگر نمي‌تواند يادمان باشد. 
اين ادعا بدين معنا نيست كه يك بيمارستان ، نيروگاه يا چراغ چشمك‌زن را نمي‌توان به عنوان يك يادبود يا يك حادثه تلقي كرد: همچنين به مفهوم نفي تداوم ساختمان‌هاي معاصر براي دويست‌سال يا حتي دو هزار سال نيست: اينها هدف من از نفي يادمان نيست. آنچه يك بيمارستان  يا يك چراغ چشمك زن را به يادبود مطلوب مبدل مي‌سازد اين واقعيت مي باشد كه آنها براي ياري بيماران و كمك به هدايت هواپيما توسط خلبان طراحي شده‌اند؛ نه آن كه از باورهاي ماوراء طبيعي دربارة فناناپذيري و جاودانگي و گراميداشت مرگ نشأت گرفته باشند. شكاف ميان اين دو جهان بيني بسيار عظيم است، كسي كه صادقانه‌ در يكي از اين دو جهان زندگي مي‌كند نمي‌تواند به شكل شرافتمندانه‌ آن ديگري را نيز در بربگيرند. 
در غالب تمدنهاي گذشته، فعاليتهاي مربوط به زندگي مادامي كه بر اساس مرگ دگرگون نمي‌شدند واقعي جلوه نمي‌كردند. اما در تمدن در حال ظهور ما، مرگ مادامي كه بر حسب زندگي تبدل نيابد بي‌معناست. در اوايل دورة سيطره‌ي فرهنگ مسيحيت، زندگي دوره‌اي آزمايشي براي مرگ، و نيز مهمتر و بامعناتر از آن آمادگي براي دورة پس‌ ‌از ‌زندگي بود. در نظر ما، مرگ دست‌مايه‌اي براي حيات است و تمامي فرايندهاي يادماني  و غيرقابل تغيير، اسناد مكتوب، مطبوعات ]به مفهوم عام[ ، سنگهاي حكاكي شده، عكس ، اصوات ضبط‌شده، هدايايي به زندگان-‌نه از سر قدرشناسي در قبال مردگان، بلكه وفاداري به نسلهاي آينده كه قادر خواهند بود زندگي را از اين نمادها بيرون بكشند-مي‌باشند. 
در قرن نوزدهم، مرگ عنصر يادماني، به طور شهودي توسط چندين نفر پيش‌بيني شد. اين حكم از آن جهت واقعي مي‌نمايد كه تحولات معماري تلويحاً حامل قرايني بودند كه عرصه‌هايي فراتر از آرامگاههاي فردي، عناصر يادماني ، يا بناهاي عمومي را درنورديدند؛ معماري، خصلت فرهنگ ما را در كل و بافت شهري را تحت تأثير قرارداده است. براي مثال، چرا مي‌بايد هر نسل در جايي زندگي كنند كه توسط پيشينيانشان ساخته شده است؟ اين محلات حتي در صورتي كه فرسوده و كثيف نباشند براي رفتار، مصارف و راه و رسم زندگي علي‌حده‌اي طراحي شده‌اند، و غالباً چيزي جزء ابنيه‌هاي سرهم‌بندي‌شده براي روزگار خود نيستند، كه بهترين راه حل با توجه به محدوديت‌هاي موجود ، دست كشيدن از آنها مي باشد. اين پرسشي بود كه ناتانيال هاثورن[1017] آن را مطرح ساخت، وي اين سؤال را در رمان هاوس آو سِون گيبل[1018] در دهان عكاس جواني گذارد و هر جائي آن را تكرار كرد كه احتمالاً ما اينك توانسته‌ايم به كنه آن پي ببريم. چادرنشينان كوچرو از قرباني‌كردن زندگان بخاطر يادمان‌هاي مرده، مادامي كه زندگي شهري را گرته‌برداري نكرده بودند، اجتناب كرده و سبك سفر مي‌نمودند. تمدن ما مي‌بايست به دلايل مختلف، با غايات و چشم‌اندازهاي متفاوت چادرنشينان را سرمشق خود قراردهد: انسان مدرن نه تنها مي‌بايست سبك سفر كند بلكه مي بايست سبك نيز رحل اقامت افكند، نه تنها مي‌بايست براي جا به جايي فيزيكي در فضا بلكه براي انطباق با شرايط جديد زندگي، فرايندهاي جديد صنعتي و امتيازهاي جديد فرهنگي آماده باشد. شهرهاي ما نبايست عناصر يادماني، بلكه موجوداتي خود ‌دگرگونساز باشند: نبايست گورستان، جائي كه مردگان نبايد در آن جا مضطرب شوند به تصور غالب تبديل شود، بلكه دشتها، مردابها، پاركها با پوشش پايدار درختي و خطوط مرزي ظريفشان، با بذرهاي دائماً در حال تغيير كه دشتها هر ساله براي كشت آنها شخم شده مي‌شوند در اين جايگاه قرارگيرند. 




7 : انعطاف پذيري و نوسازي
امروزه بي‌اعتمادي ما به عنصر يادماني نمي‌تواند به ساختمانهاي نمادين مذهبي و دولتي محدود شود زيرا ابداعات ماشيني و تاسيسات خدماتي كه به ترويج اسكان متراكم در شهرها دامن زده‌اند خود خصلتي يادماني گرفته‌اند. در حقيقت، جاده‌ها، مجاري آب و فاضلاب دورة روم، حداقل به همان خوبي آرامگاهها هادريان[1019] و تاق كنستانتين پابرجا مانده اند در حالي‌كه متروپليس معاصر، قطارهاي زيرزميني و شريان‌هاي ترافيكي را با بي‌اعتنائي حيرت‌آور به واقعيتهاي ملموس، درست همانطوري‌كه بورگرهاي[1020] قرون وسطا كليساهاي جامع را احداث مي‌كردند، مي‌سازند.  
به همان ميزاني كه انرژي جوامع در ساخت ابنيه هاي حجيم مادي فلج مي شود آن جامعه آمادگي كمتري براي تعديل خود با محدثات جديد و بهره‌بردن از امكانات جديد خواهد داشت. مثلاً يك ساختمان دو طبقه با پي نه چندان عميق را مي‌توان به آساني براي احداث ساختمان جديد تخريب كرد. اما يك بناي بيست طبقه كه داراي پي حجيم، تجهيزات مكانيكي پيچيده و گران قيمت مي‌باشد را نمي‌توان به سادگي يك بناي فيزيكي صرف، و حتي بدتر در صورتي كه ماية مباهات باشد تخريب نمود، هرچند كه دورة استهلاك آن نيز كوتاه باشد. حتي در صورتي‌كه بناي كوچكي جايگزين چنان ساختمان عظيمي شود، و يا اصلاً بنايي احداث نگردد، سرماية اوليه‌ي بكاررفته در مقابل انطباق و تعديل منطقي آن مقاومت خواهد كرد. 
هر بخشي از پوسته و تجهيزات جوامع نيز با همين معضل مواجه هستند. سرمايه‌گذاري كلان در خط آهن برقي طي دهه هشتاد قرن نوزدهم، به طور قاطع توسعة حمل و نقل مبتني بر اتومبيل را يك نسل به تعويق انداخت. سرمايه‌گذاري بيش از اندازه در سيستم حمل و نقل زيرزميني شهرهاي بزرگ اعمال الگوي خاصي از تراكم وازدحام، همچنين الگويي خاص از پرداخت ديون را بر شهرداري‌ها تحميل كرد. امروزه سرمايه‌گذاري كلان در سيستم‌هاي دفع فاضلاب، شامل تصفيه‌خانه‌ها و ايستگاههاي تقليل آلودگي به سادگي مي‌توانند بهره‌مندي از دستگاههاي بسيار ساده تصفيه و تبديل فاضلاب را در حداقل فاصله با مبادي توليد فاضلاب دچار تعويق نمايند، كه چنين نيز شده است. 
بدين ترتيب چنين مي‌نمايد كه هر پيشنهادي براي تجهيز فيزيكي جامع مي‌بايست به شكل دقيق مورد آزمون قرارگيرد و بديل‌هاي اجتماعي در مقابل ابزارهاي مكانيكي پيشنهادي مورد بررسي قرارگرفته يا امكان بهره‌برداري از تجهيزات مكانيكي ساده‌تر و سبك‌تر ــ غيرمتمركز تا متمركز ، كوچك تا بزررگ مدنظر قرارگيرد. در اين گونه موارد غالباً انتخاب متمايزي ميان مكانيزاسيون و اجتماعي شدن وجود دارد: انتخابي كه سرمايه‌داري به طور طبيعي ترجيح مي‌دهد به آن بي اعتنا باشد زيرا مي تواند از توليد  و فروش تسهيلات مكانيني منتفع شود. نظام و روند انتفاع از توليد تجهيزات مكانيكي به حدي ريشه‌دار است كه حتي اتحاد جماهير شوروي سوسياليستي ]سابق[ نيز شيوه‌هاي سرمايه‌دارانه و جتي خرافه‌هاي آن را تحت شعارهاي سوسياليستي اقتباس نموده است. 
شهرهاي قديمي ما كه به مثابه عناصر يادماني با سرمايه‌گذاري كلان طراحي شده و آن طور كه بايد و شايد ذيل حاكميت سرمايه‌داري در ساختار باژگونه‌ي قيمت زمين و وام عجين شده‌اند از هماهنگي با نيازهاي جديد و درخواست‌هاي نو ناتوان هستند. هست و نيست اين شهرها منجمد شده و از منظر زندگي، به كاستي‌هاي احمقانه و فلج‌كننده‌اي فرا راه  روشهاي منعطف نيل به نهادهاي جديد از طريق ساختارهاي مناسب مبدل شده‌اند. يكي از مزاياي بارز شهر كوچك برمتروپليس‌هاي بيش از اندازه بزرگ در اين واقعيت نهفته است كه شهرهاي كوچك زير فشار هزينه‌هاي سرمايه‌اي در تسهيلات غيرمولد دچار سرگيجه نشده‌اند. اقتصاد اسكان سبك صرفاً به معناي مقياس كوچكتر سرمايه و هزينه‌هاي بالا سري نيست. امتياز برجسته‌ي شهر كوچك ، آمادگي آن براي بهره‌برداري از اصلاحات جديد است. شهرهاي كوچك كه در آن‌ها مردم به طور پياده و يا استفاده از دو چرخه در سر كارهاي خود حاضر مي‌شوند آمادگي بيشتري براي بهره‌مندي از حمل  نقل موتوري در قياس با شهرهايي دارند كه سرمايه‌هاي كلاني را در تأمين اتوبوس‌هاي برقي، مترو، و قطارها به‌كار بسته‌اند. با ظهور نظام مبتني بر فناوري ‌زيستي تلاش خواهيم نمود با اتكا بر برنامه‌ريزي اجتماعي، چيزهايي را كه تاكنون انحصاراً با تكيه بر تجهيزات پرهزينه‌ي مكانيكي به دست آورده‌ايم، تحصيل نمائيم. توين بي(مورخ و نويسنده امريكائي) فرايند فرهنگ، يعني شيوه‌اي كه جامعه روند سيطره بر محيط و ابزار فيزيكي زندگي را در پيش مي‌گيرد ، ”اثيري شدن“ ناميد . آدمي مي‌تواند در بسط و توسعة نوع جديد محيط زندگي، استنباط منفي از اين معنا، يعني عينيت زدايي را مراد نمايد، كه به مفهوم تقليل ساختارهاي فيزيكي به حداقل‌هاي مطلقاً كاركردي است. 
بدين ترتيب دلزدگي از عناصر يادماني مكانيكي به همان ميزان دلزدگي از عناصر يادماني نمادين تحكم‌آميز مي‌نمايد. زيرا عصر زيست ‌فناوري به شكل مضاعفي به واسطة ساده سازي تجهيزات مكانيكي مشخص مي‌شود. بار سنگين تسهيلات مكانيكي در واحدهاي مسكوني معاصر، آسمانخراش‌ها و شهرها، بالاخص در شهرهاي امريكائي علامت ناتواني ما در تفكر، طراحي و عمل براساس وضعيت كلي است. بدين ترتيب ما مجدداً به ايدئولوژي كوته‌فكرانه‌ي فايده گرائي ماشين رجعت مي‌نمائيم. واقعيت اين است كه ”عصر ماشين“ به ماشين نگاهي تجملي يا تزئيني دارد: اين عصر زماني كه مي‌بايست با فرش و قاليچه خداحافظي مي‌كرد، جاروي برقي را اختراع نمود. اين عصر سيستم گرمايشي مبتني بر بخاري را براي توليد حرارت نيمه استوايي با هزينه‌ي گزاف همچنان حفظ كرده است در حالي كه مي‌بايست اشكال مطلوبي از عايق‌بندي دائمي را ابداع مي‌نمود تا با گرمايش پرهزينه‌ي ديوار و پنجره‌هاي بزرگ وداع نمايد: اين عصر گاراژ شخصي را به عنوان تزئيني براي ساختمان مستقل حفظ كرده است در حالي كه مي‌بايست به گاراژها و خانه‌هاي مجتمع‌گونه در محيطي قابل تحمل‌تر توسل مي‌جست. هم اين طور، مزاياي تسهيلات جديد نظير يخچال‌هاي خصوصي و كوره‌هاي نفت‌‌سوز خصوصي صرفاً به صورت نصفه و نيمه مورد استفاده قرارمي‌گيرند. زيرا بهره‌برداري اقتصادي از آنها براي مثال مستلزم الگوهاي بسيار اقتصادي خيابان هاست كه به نياز قديمي براي دسترسي عمومي به واحدهاي مسكوني خصوصي از خيابان پايان خواهد داد. 
اگر ماشين يك عنصر يادماني نبود، اگر آن نماد مذهب ماشين محور ما نبود، چنين هزينه‌هاي گزافي توجيه‌پذير نمي‌شد. مي‌بايست اين نكته را خاطر نشان نمود كه كيش پرستش ماشين، مذهبي بدقواره است زيرا از شكوه و آوازه‌اش آن اصول علمي و مكانيكي را كه به طور ساختگي در پي گراميداشت آنهاست به سخره گرفته و بي اثر مي‌سازد. ماشين به عنوان يك عنصر يادماني مشمول همان دلزدگي طعنه‌آميز است ك در رابطه با تمامي تلاشهاي معطوف به تحديد زندگي صدق مي كند: آن چه پيروزي‌ها و دستاوردهاي تمدن ناميده مي شد به مجموعه‌اي تمام و كمال از مايه‌هاي دردسر مبدل شد كه در نهايت امكان تحرك و واكنش‌هاي انعطاف‌پذير را سركوب نمود و به انحطاط شهري رهنمون شد. 
در اين جا نيز مي‌توان شاهد درس‌هايي بود كه در بخش اقتصاد خاطرنشان شد. ما در جوامعي با حصارهاي فيزيكي دست و پا گير به ارث رسيده از گذشته پا به جهان گذاشته‌ايم: آن چه در آينده به آن نياز داريم حصاري به عنوان محيط زندگي نيست ]بلكه[ فيزيكي طبيعي است كه در تمامي اجزاء، بافتها و ارگانهايش قادر به نوسازي ، مرمت و گردش ماية حيات مي‌باشد. در مورد كاركرد حفاظتي شهر كه جنبه‌ي فايده‌گرايانه‌ي مفاهيم ماوراالطبيعه‌ي فناناپذيري و جاودانگي است، بيش از حد اغراق شده است. براي موجودات زنده تنها حفاظ واقعي از طريق رشد، نوسازي و توليد مثل فراهم مي‌شود: فرايندهايي كه دقيقاً‌ در جهت عكس تحجر قرارمي‌گيرند. تهاجم واقعي به تزئينات خيابان رجنت[1021] در لندن،  پاكسازي نماهاي صاف و هموار ناش[1022] نبود، بلكه جايگزيني آنها با بناهاي پر طمطراق بود كه براي چشم مدرن زشت و كريه ، و از هماهنگي به مراتب كمتر با خواسته‌هاي دورة معاصر در قياس با بناهاي ناش برخوردار بود. يك جهانگرد امريكايي، سنت معماري ساكنان جزيره‌ي بالي را كه به جهت استفاده از سنگهاي آشتفشاني شديداً ناپايدار در ساختمانهايشان ، كه بيش از پانزده‌سال عمر نمي‌كنند را تحسين نموده است: بدين ترتيب آنها مي‌توانند بناهايشان را مكرراً نوسازي نمايند و سنگهاي بكاررفته در آن را از نو بتراشند. اين تقاضاي مدام براي مهارت و هنر ساخت ابنيه، موجد حفظ سنت زيبائي در هنرهاي تزئيني شده است. شيشه و مصالح مصنوعي كه در زندگي مدرن مورد استفاده قرارمي‌گيرند نمادهاي معتبر مفهوم اجتماعي روشن بينانه و سرزنده به شمار مي‌روند. 
متأسفانه دستاورد واقعي‌اي تحول از دو جهت عقيم مانده است. مكاتب قديمي معماري همچنان به بند ناف فرم‌هاي يادماني مهجور آويزان هستند و صاحبان صنايع كه در پي بهره‌برداري از مصالح جديد هستند مكرراً‌ با خصوصيات سطحي و كم‌مايه فرايندهاي فن‌آوري متقدم‌تر اغوا شده‌اند. از طرف ديگر از ديدگاه شركتهاي سرمايه‌داري، نوعي تلاش گمراه‌كننده طي دهه گذشته براي سرهم بندي كردن خانه‌هاي صنعتي منفرد و مستقل كه مي‌توان آن‌را نظير ماشين در بازار عرضه كرد، شكل گرفته است. با محور قراردادن عنصر صرفاً فني در زمينة دستاوردهاي مربوط به قطعات پيش ‌ساخته، توليدكنندگان اين ساختمانها از اين واقعيت تعيين كننده كه خدمات اجتماعي و تسهيلات جمعي مدرن، هزينه‌ي احداث واحدهاي مستقل را به استثناي خلوت حومه‌ها، غيرممكن ساخته است، مورد غفلت قراردادند. آنها صرفه‌جوئي‌هاي اقتصادي را فقط در بدنه‌ي ساختمان ها جستجو مي‌كردند و از صرفه‌جوئي هايي ناشي از مقياس كه حاصل برنامه‌ريزي اجتماعي و احداث واحدهاي مجتمع بود، غفلت كردند. 
اگر بر عنصر قابليت نوسازي تكيه مي‌شود، اين به معناي نفي طراحي كارآمد كه مستلزم كشف ثوابت معماري كه نبايست از نسلي به نسل ديگر مورد تجديد نظر قرارگيرند، نيست. كشف و تثبيت چنين ثوابتي، يكي از وظايف عمده ي برنامه‌ريزان دورة مدرن مي‌باشد. در تمامي اقسام هنر ]از جمله معماري[ فرمهاي بسيار مطلق در پردازش و بسيار هماهنگ با كاركرد وجود دارد كه براي اهداف عملي ”جاودان“ مي‌نمايند؛ به عنوان مثال ضامن ايمني از عصر برنز به بعد تغيير بسيار جزئي را متحمل شده است و اشكال ممكن براي طراحي يك جام يا يك كوزه كه به طور كارآمد مايعات را تخليه نمايد محدود مي‌باشد و الي آخر. قابليت نوسازي در معماري به معناي طراحي ساختمانهايي نيست كه مي بايست طي پانزده‌سال تخريب شوند: بلكه برعكس بدين معناست كه مي‌بايست از احداث خانه‌هاي پيش‌‌ساخته كه فرم ساختگي آن متحمل تحولات احمقانه و زودگذر، نظير مدلهاي مختلف اتومبيل براي تسريع كهنگي به منظور اداره‌ي سودآور صنايع مي‌باشد، اجتناب كرد. قابليت نوسازي به معناي طراحي ساختمانها با مصالح و شيوه‌هاي فن‌آوري است كه به سهولت بتوان آنها را جزء جزء، ساختمان به ساختمان، و حتي واحد همسايگي به واحد همسايگي متحول ساخت. 
آيا قابليت نوسازي احداث ساختمانهاي اسكلت فلزي را توجيه نمي‌كند؟ در حالي كه ساختار دروني را مي‌توان بر حسب نورگيري ، فضاي باز و تراكم تثبيت نمود، اين امكان وجود دارد كه تيغه‌هاي داخلي و بيروني را كه نفوذپذيري اندازة اتاق‌ها و نيازهاي متفاوت كاركردي را تعيين مي‌كند، تماماً از نو قالب‌بندي مي‌نمود. ميس ون در روهه[1023]  تلاش چشمگيري را در اين راستا در يكي از طرحهايش در برلين به انجام رسانيد به نحوي كه تعداد و اندازة اتاق‌ها را مي‌شد بنابر نياز تغيير داد: رايموند هود[1024] به شيوه‌اي بسيار معمولي طرحهايي را براي ساختمانهايي با همين ويژگي طراحي نمود: هر چند ثوابت معماري داراي اعتبار علمي نيستند، اما با اين وجود، اين گونه طراحي داراي پيشينه‌اي طولاني در ساختمان هاي اداري امريكا بود. كلارنس اشتاين  كاربرد همين اصول را در طراحي موزه‌ي هنرهاي معاصر با اجزاي تماماً قابل تغيير داخلي را نشان داده است. اساساً اين روش قابل تعميم به هر نوع ساختمان، به استثناي بناهاي صنعتي خاص مي‌باشد: حتي در بخش صنعت نيز ، بالاخص در صنايع سبك با تجهيزات نسبتاً‌ متحرك، همان مجموعه ثوابت-‌و طيف وسيعي از متغيرها-را مي‌توان اعمال نمود. 
آيا تمامي اين صغري كبري‌ها بدين معناست كه شهر معاصر مي‌بايست در هر نسل نوسازي شود؟ آيا اين بدان معناست كه شهر به طور نامحدود ”رشد“، و گسترش خواهد يافت؟ آيا اين بدان معناست كه فرايند تخريب، به همان شدتي كه در قرن نوزدهم به وقوع پيوست، به راه خود ادامه داده و تمامي بقاياي گذشته را نابود خواهد نمود؟ جواب سؤال اول مثبت است اماپاسخ سؤالهاي دوم و سوم منفي است. 
گستره‌ي نوسازي به نسبت ميان متغيرها و ثوابت بستگي دارد. بخش عمدة محلات شهري كه در يك صد سال گذشته، احداث شده‌اند مي‌بايست به طور اكيد بازسازي شوند. اين امر اگر به شكلي نظام‌مند صورت پذيرد به احتمال بخش قابل توجهي از انرژي دو نسل آتي را به خود اختصاص خواهد داد كه به معناي پنبه‌كردن رشته‌ها و رشته‌كردن پنبه‌ها خواهد بود. اما انفجار اختراعات ماشيني طي قرن نوزدهم، به همراه تحولات سريع در شيوه‌هاي قديمي كار و زندگي و جا به جائي شديد جمعيت، بدون شك نسل حاضر را در خصوص شمار متغيرهاي اجتماعي به مبالغه، و در خصوص ثوابت به فراموشي دچار كرده است. تحول هدفمند، بلافاصله پس از آن كه به هدفش نايل شد به تبلور آن تمايل دارد براي مثال به محض تثبيت ارتباطات فوري در فواصل دور هيچگونه شيوه‌ي سريعتر ارتباطي را نمي‌توان متصور شد. 
يكي از مزاياي چشمگير استانداردسازي مكانيكي، افزايش شمار ثوابت در محيط مي باشد كه در مورد پيشرفتهاي علمي نيز صادق است. براي نمونه غيرممكن مي‌نمايد كه علوم پزشكي به اين نكته دست يافته باشد كه ساختمانهاي بي‌نور و بدون هوا بر بناهاي نورگير و هواگير ارجحيت داشته و يا اينكه چشم‌انداز سرسبز براي زندگي خطرناكتر از خيابان‌هاي كثيف و شلوغ مي‌باشد. به محض اينكه ما ثوابت برنامه‌ريزي شهري را مستقر سازيم نوع معيني از تحول و تغيير كه طي قرن نوزدهم متداول بود  -تحولاتي در راستاي تراكم‌هاي بيش از حد و ازدحام جمعيت-ديگر ظهور و بروز نخواهد يافت. 
برخي از اين ثوابت در ادوار گذشته حاصل آمده و منقرض شدند زيرا از حفظ معيارهاي واقعي زندگي ناتوان بودند؛ محلاتي كه با تقريب بيشتري به استانداردهاي محسوس علوم مدرن احداث شدند، نظير پالاس و ندوم،[1025] در پاريس، يا فوگري در آكسبورگ (شهري در ايالات باوارياي آلمان)، گري اين در لندن، از جاودانگي بيشتري در قياس با انبوه عظيم بناهاي اخير برخوردارند. به موازات اين كه شهرهايمان را براي زندگي دائمي و نه بهره‌برداري مالي احداث نمائيم بي‌شك مجموعه‌‌ي كاملي از ثوابت اجتماعي و زيست‌شناختي را كه از نسلي به نسل ديگر كمتر دچار تحول مي‌شوند كشف خواهيم نمود؛ و يا اين كه تحولات ضروري نه در تعارض با فرم دائمي كه در چارچوب آن شكل خواهند گرفت. 


8: مأموريت موزه 
تمامي آنچه خواهد آمد بدين نكته دلالت دارد كه شهر في نفسه و به عنوان محيطي ذي‌حيات، نبايد به خدمت اهداف تخصصي موزه محكوم شود. اگر شهر مي‌بايست از توده‌اي از زباله‌ي در هم و برهم خلاصي يابد، نقش حفاظت و انبارداري مي بايد بر عهده‌ي موزه قرارگيرد. معناي دقيق موزه‌ي هنر و تاريخ اجتماعي اين است كه موزه قادر است عناصر يادماني زندگي را از فرهنگي كه ابتدا آن‌را حمايت مي‌كرد، جدا سازد. با محدودساختن وظيفة حفاظت به موزه، مابقي فضاي شهر براي مصارف نوظهور زندگي آزاد مي‌شود. هنگامي كه اجزاء يك فرهنگ محلي ضرورتاً مي‌بايد حفظ شود يكي از بهترين ابزارها براي اين كار، استفاده از يك بناي تاريخي است كه مي توان از اين موارد به موزه‌ي تفت[1026]در سنسيناتي، بن هاوس و سنت آنه كلوستر در لوبك (بندري در آلمان): موزه‌ي كلوني در پاريس و موزه‌هاي تاريخي ادينبورگ و لندن  اشاره كرد.
موزه، ابزار مواجهه با گذشته، همچنين تعامل معني‌دار با ادوار قديمي و ديگر شيوه‌هاي زندگي را بدون آن كه فعاليت هاي خود را به الگوهاي خلق شده در گذشته محدود نمائيم براي ما فراهم مي‌سازد. موزه هنر به عنوان مجال  و فرجه‌ي انباشت بقايا و ”اشياء با ارزش“ ، همچون گاوصندوقي نيمه ايمن و نمايشگاهي محدود، به تدريج در جريان بسط و توسعه، كاركرد خاص خود را كشف كرده است، بدين ترتيب كه به شكل گزينشي عناصر يادماني فرهنگ را در خود حفظ مي‌كند. موزه ، حداقل ابزار صادقي در حفاظت از يادمان است. ما امروزه مي‌توانيم آنچه را كه قادر به حفظ هستي خود به شكل مادي نيست، اندازه گرفته ، از آن عكس  و فيلم تهيه كرده، اصوات را ضبط نمائيم و آنها در كتابها و مقالات جمع‌آوري كنيم. ما مي‌توانيم-‌و مي‌بايست-تمامي اين عمليات را هنگامي انجام دهيم كه حيات هم چنان برقراربوده و بدين ترتيب خواهيم توانست نه تنها بخشي از پوسته‌ي اصلي بلكه دانش كارآمدي از فيزيولوژي ساختمان و يا اثر هنري را براي ارجاعات آتي بايگاني نمائيم. 
اين رويه تا جايي كه به آثار هنري محض مربوط مي شود، مي‌تواند تمام و كمال صورت پذيرد. آن چه اثر هنري را به مفهوم انساني خود جاودان مي سازد جزئياتي نيست كه از گذشته‌ي مرده انتقال مي‌يابد بلكه چيزي است كه در زمينة تجربه‌ي ما اين اثر بدان دلالت مي‌نمايد. بدين ترتيب در حالي كه موزه‌ي تاريخ اجتماعي بالضروره در پي حفظ و مصون نگاه‌داشتن زمينه و پيشينه برمي‌آيد، موزه‌ي هنر مي‌بايست از چنين تلاشي صرف نظر كنند. آدمي براي ارزيابي يك خانه‌ي متعلق به قرون وسطا نياز به نقاشهاي راجرون در ويدن[1027] يا بروگل[1028] ندارد، زيرا حتي در صورتي كه خود خانه را نيز داشتيم نمي‌توانستيم نه تصوير و نه خانه را از منظري قرون وسطايي به تماشا بنشينيم. برعكس، هرقدر فرايند جداسازي و بايگاني كامل باشد و ما بتوانيم كارآمدتر يك نماد را از معنايي كه براي نسلي ديگر دربردارد جداسازيم پاسخ ما صريح و قاطع‌تر خواهدبود. 
از بخت بد ماست كه گذشته‌ به واسطة تفسير نادرست آن مجدداً حيات مي‌يابد اين در حالي است كه درك راستين، گذشته را در جايي كه اصالتاً بدان تعلق دارد فرومي‌گذارد: گذشته از طريق ”غيرت و دگر‌بودگي“ است كه حال را با اشاره‌ها، پيشنهادها، و معناي كه متعلق به روزگار خود نيست، غني مي‌بخشد. در صورتي كه اثر هنري ذي‌حيات باشد به شكل واقعيتي معاصر، پديده‌اي زيباشناختي، واقعيتي مذهبي و فلسفي و نه يك عنصر يادماني ظاهر خواهد شد. موزه‌اي كه به شكلي بايسته و با تجهيزات فراوان براي نگاهداري و حفاظت، مضافاً براي نمايش طراحي شده باشد در راستاي گسترش عرصه‌ي تجربه ي معاصر عمل خواهد نمود. با اين حال تعامل ما با گذشته گزينشي است و نمي‌تواند جزء اين باشد. فرهنگ دايره‌المعارف‌وار متروپليس تلاش مي‌كند تمامي چيزها را حفظ كرده و نمايش دهد؛ فرهنگ متروپليس زياده‌خواهي را با لذت و قدرداني ، شناخت مشاهير و حوادث را با الهامات زيباشناختي، و گرته‌برداري مكانيكي را با تعاملات فرهنگي خلط مي‌نمايد. 
فرهنگ مذكور، موزه را به متروپليس ثانوي مبدل مي‌سازد: موزه در اين مفهوم به مثابه يك شهر بزرگ، صرفاً‌ بزرگي و عظمت را هدف خود قرارداده و در نتيجه به احتقان بي هدف  و سرگرداني فكري منجر مي‌شود. براساس قوانين صرف احتمال، چيز ارزشمندي مي‌بايست در آثار برجاي مانده از گذشته نهفته باشد. تمامي نسلها در موزه‌هايي كه حاصل نوعي فرهنگ متوازن منطقه‌اي و نه الگوي زياده طلبي باشند فرصت آن را خواهند يافت كه در جايگاه مشاهده‌ي گزينشي گذشته قرار گيرند. هر شهر موزه‌ي خاص تاريخ مدني خود را خواهد داشت: تمامي جوامع در چارچوب نظام شهري بزرگتر نوعي موزه‌ي تاريخ طبيعي و فرهنگ انساني را خواهند يافت كه به طور  منسجم و مختصر، زيست محيط واقعي آن را ترسيم مي‌نمايند: اين محيط واقعي شامل ستاره‌هاي بي‌نهايت دور تا اجزاي بسيار ريز پرتوپلاسم يا انرژي، مكان، كار و مردم در تمامي روابط بوم شناختي‌شان مي‌باشد. بخش قابل توجهي از مجموعه‌ها ذيل توزيع مذكور مي‌توانند بطور متمركز ذخيره و انبار شوند به نحوي كه چرخش بسيار گسترده و نظام‌مندي از اشياء امكان‌پذير گردد: با اين حال جولانگاه و محل نمايش نمي‌تواند ساختماني بيش از اندازه بزرگ و در هم و برهم باشد. امروزه حتي در ساختار ناشيانه و خالي از ظرافت شهرهاي بزرگ، گرايشي بدين سمت مشاهده مي‌شود. اما كاربرد تمام عيار اصول مذكور در انتظار توسعة هماهنگ واحدهاي همسايگي و شهرهاي منسجم و يكپارچه مي‌باشد. 


10: زمينة  نامتمايز 
طي سه قرن گذشته تحول با اهميت ديگري نيز رخ نموده است اما به شكل نهايي خود دست نيافته و تبلور آن در معماري به طور كامل مورد ارزيابي قرارنگرفته است. اين تحول، انتقال دلبستگي از مفهوم كاست به شخصيت مي‌باشد، كنار زدن نقاب اخلاقي ساده لوحانه و جايگزيني آن با بافت پيچيده‌تر فرديت نتيجة اين دگرگوني است. مرگ عنصر يادماني قرينه ي خود را در ناپديدشدن هماهنگي  و همشكلي يافت. 
عليرغم آن كه انقلابات فرانسه و انگلستان نشانه‌هاي خود را بر تماميت جامعه ي غربي حك كردند با اين حال به طور جزئي و ناقص تواسنتند بنيانهاي قديمي كاست و پايگاه اجتماعي را محو سازند. فرايند برهم خوردن قشربندي اجتماعي به شكل عام در جهان نو بالاخص در ايالات متحده اتفاق افتاد جائي كه فشار تصرف سرزمين‌هاي وسيع و بكر، عادات قديمي زندگي، مراتب اجتماعي و قيد و بندهاي قديمي جاي خود را به مفهوم منعطف‌تري از شخصيت واگذار كردند. بدين ترتيب به‌جاي آنكه از اشخاص سؤال شود كه ”از كجا آمده‌اند؟“ سؤال مي‌باشد كه ”چه كاري مي‌تواند انجام دهند“ ؛ و به جاي سؤال ”موقعيت اجتماعي شما چيست؟“ سؤال ”شغل شما چيست؟“ ارائه مي شد. 
در لواي آزادي به‌دست آمده ، شق نيرومندي از شخصيت در طي چند نسل ظهور يافت، شخصيتي كه به‌وسيله‌ي نويسندگان بزرگي چون امرسون[1029]، تارو[1030]، هاثورن و ويتمن[1031]مورد تمجيد قرارگرفت. در سرزمينهاي جديد، انسان به لحاظ اجتماعي و سياسي  از برابري بهره‌مند بود؛ اين بدان معناست كه تفاوتها ميان آدميان ديگر نه ريشه‌هاي تاريخي كه بر واقعيتهاي روان‌شناختي اتكاء داشتند. 
اين فرهنگ پيشگام با وجود عقب‌ماندگي و لجام گسيختگي به نوعي ارزيابي عملي از شخصيت دست يافت ك انزجار را به زندگي روزمره تزريق مي‌نمود و پيشتر ويليام شكسپير در جامعه‌ي مبتني بر كاست بدان نايل آمده بودند. از توده مبتني بر قشربندي ، انسان فرديت يافته، رها از تعلقات و نشانه‌هاي جامعه‌ي كاستي با اتكاء بر شايستگي‌هايش سربرآورد، به نحوي كه شخصيت وي، وضعيت وي، واحساساتش ديگر مشروط به طبقه اقتصادي او نبود: بدين ترتيب يك كشاورز دست و پا چلفتي در شرايط تربيتي جديد به فرمانده بزرگ نظامي، سوزنبان به دولتمرد؛ دريانورد به تراژدي نويس برجسته، و قلم ساز به فيلسوف مبدل شد. در واقع امريكائي پيشگام، برخلاف ساكنان جوامع قديمي اروپا، يك همه كاره بود و در نهايت شيوه‌ي جديدي از ظهور و بروز انساني متجلي شد كه در آن انسان امريكائي  ديگر انسان مقيد به كاست نبود. اگر آموزه‌هاي مبارزه‌ي طبقاتي به كندي راه خود را در امريكا باز كرد بدين دليل بود كه براي امريكائيان  ميان‌حال طبقات اصل  نسب‌دار قديمي ]مفهوم مبارزه‌ي طبقاتي[ فاقد واقعيت اجتماعي بود. فرصتهاي برابر در دسترسي به زمين به معناي عدم تمييز نامحدود طبقاتي بود و فقط به واسطة انسداد مرزها و محدود كردن فرصتها بود كه قشربندي اجتماعي به طور كامل ريشه دوانيد و ماندگار شد. 
گسترش نظام  فرصتهاي آموزشي طي قرن نوزدهم و وعده‌هاي رفاه جمعي ناشي از كاربرد ماشين ، فرصتهاي پيش پا افتاده‌ي برابري اجتماعي را كه به واسطة سرزمين‌هاي مرزي فراهم شد در سطوح عالي‌تر مجدداً پيش كشيد. براي انسان معاصر، كاست ديگر نشانه‌ي دائمي شخصيت نيست، در نتيجه شخصيت به جاي اين كه واحدي غير پويا و محتوم باشد كه جاودان مي‌نمايد به تابعي از رفتارها و عكس‌العملهاي انسان تبديل مي شود كه هرآينه محصول و برآيند درهم تنيده‌ي روابط و انجمنهاي متعدد بوده كه لاجرم پيچيده نيز خواهد شد. نوع اشتغال و سوائق منطقه‌اي مي‌تواند شخصيت را با جلوه‌ها  و آب و رنگهاي محلي انكارناپذير درهم بياميزند. مضافاً نوع انسان با طيف وسيعي از گزينه‌ها و فرصتها، تركيبات و الوان نامحدودي را شكل مي‌دهد. 
هرجائي كه مفهوم معاصر شخصيت انساني نفوذ كرده باشد يكنواختي ظاهري به استثناي توافقات كارآمد مربوط به اقليم و كار، ناپديد و در نتيجه يكپارچگي دروني نيز همزمان محو مي شود. از طرفي رفتار آدمي را نمي‌توان به شكل خودكار از الگوي كاستي كه فرد به آن تعلق دارد استخراج كرد. همچنان‌كه فرد نيز نمي‌تواند مدعي آن شود كه قلمرو علائق صرفاً‌ حرفه‌اي مي‌تواند نماينده‌ي تمام‌عيار شخصيت وي باشد چه آدمي همچنان جايگاه ذوق ورزي خود را حفظ مي‌نمايند. اين نگرش در مورد انسان نه فقط از محيط جديد اجتماعي، بلكه درك عميق‌تر از محركها و توانائي‌هاي انسان سرچشمه مي‌گيرد؛ اما از آن جائي كه ارزيابي روان‌شناختي و كنترل رفتار، مرحله‌ي  ابتدايي را خود را مي‌گذراند، مفهوم مدرن شخصيت-‌احتمالاً به استثناي امريكا جائي كه اين مفهوم به عنوان ميراث برجاي مانده از تجربه ي پيشگامان شكل مي‌گيرد-هنوز آشكار و عيان نيست. 
در حقيقت بخشي از جهان، امروزه در موقعيتي واپس‌گرايانه گرفتار است، وضعيتي كه به واسطة فشارها و اجبارهاي ناخودآگاه نظامهاي جنگ-‌سالار در دولتهاي فاشيستي ، مجدداً كاست گرايي، جهالت فردي به همراه عدم اعتماد به نفس و زندگي به سبك و سياق مطلوب حاكمان دولتي را بازآفريني كرده است: جهاني آكنده از قهرمانها و ضد قهرمانها: جهاني مملو از سياه جامگان[1032]، پيراهن قهوه‌اي‌ها[1033] و پيراهن آبي‌ها[1034]: جهاني كه در آن شخصيت از حفظ هستي و ارزش خود در استبداد هرج و مرج طلبانه‌ي رهبران ــ كوچك مرداني كه به‌وسيله‌ي حكومتهاي نظامي و هراس عمومي از جبروت ظاهري، بزرگ نمايي مي‌شوندــ‌ عاجز مي‌ماند. 
همشكلي و يكنواختي در هر دو مفهوم استعاري و فيزيكي خود، بهرحال نوعي رجوع به اسلاف، يعني تلاشي موهن براي چشم‌پوشي از شناخت عميق‌تر شخصيت و محدودكردن تأثيرات علوم بر رفتار انساني مي باشد. تا زماني كه امكان آن وجود داشت كه انسان به واسطة مرتبه و جايگاهش تشخص يابد، تا زماني كه وي به مفهومي تمام عيار ، يك شواليه، يا شهرنشين متشخص، سرف، مشرك، مسيحي، پروتستان يا يك كاتوليك بود، تا زماني كه اين تمايزات ابتدايي و واضح بودند ويژگيهاي پيشينه و گذشته‌ي وي نقش مهمي را در تعريف موقعيت وي در جامعه برعهده داشتند. لباسهايش كه غالباً به واسطة قوانين شاهي محدود مي شد نوعي پيشينه به شمار مي‌رفت؛ و پيشينه‌اش به نوبه‌ي خود نوعي البسه بود. او در اتاق پذيرائي، اتاق غذاخوري، در باغ تلاش مي‌كرد شخصيت‌اش را از طريق پيشينه اش تحميل نمايد: او به طور آگاهانه و ناخودآگاهانه ثروت خود را به نمايش مي‌گذاشت، اينكه خانواده‌اش از اصل و نسب قديمي برخوردار است، كاست وي در جامعه چقدر مقتدر بوده است، همه اينها با اهميت به نظر مي‌رسيدند. 
در چنين جامعه‌اي كليد معماري تزئينات منطبق بر تمايز طبقاتي بود. شخصيت انساني تصويري صرف بر روي فرش بود. مثلاً وجود و كيفيت پرده‌ها در خانوارهاي طبقه‌ي متوسط ملاك شهرت و حيثيت بود؛ كميت خرت و پرت‌ها يا ملافه‌ها نيز همين تأثير را در برداشت؛ هم اين طور زندگي در برخي از شهرهاي امريكائي در يك سمت خط آهن با نوعي تلقي نادرست از آن به منزله طرد ساكنان آن از طرف ساكنان طرف ديگر خط آهن بود. يكي از گناهان نابخشودني از نقطه نظر كاست اجتماعي، وجود اتاق خالي ]از خرت و پرت[ بود. زيرا اين وضعيت فوراً شأن صاحب خانه در اجتماع را معين نمي‌ساخت؛ عامه پسندشدن فراورده‌هاي نساجي و پوست، باعث كنار گذاشتن الگوي البسه نيز از قوانين شاهي شد و خطوط تمايز طبقاتي تا حدودي مبهم، و در نتيجه سابقه و پيشينه‌ي خانوادگي اهميت بيشتري پيدا كرد. از آنجائي‌كه شخصيت متكي بر موازين طبقاتي در نبود پيشينه‌ي شايسته و بايسته احساس تزلزل مي‌كرد براي غلبه براين وضعيت ويژگي‌هاي شخصيتي مركز ثقل خود را از علائم آشكار املاك، سهام، اوراق قرضه و رهن‌ها كه مظاهر علائق و سلايق زيادت طلبانه بودند بر كارآيي انتقال دادند. 
تمامي اين عادات همچنان به حيات خود ادامه مي‌دهند؛ اما مفهوم جديد از شخصيت به واسطة روانشناسي مدرن با پيچيدگي مسحور كننده و عظيم‌اش برانگيخته شده است. به همان ميزاني كه نگرش ما نسبت به زمان و مرگ، متفاوت از اعصار گذشته باشد نگرش معاصر به پيش زمينه و پس زمينه نيز تا حدود زيادي متحمل تغيير شده است؛ در واقع ابداع اساسي معماري معاصر حذف پس‌زمينه و تمركز بر پيش زمينه مي‌باشد. دورة نشانه‌هاي آشكار ثروت، سير و سفر ”مراتب فرهنگي“ به سرآمده است؛ امروزه كاغذ ديواري‌هاي منقش ، طرحهاي عجيب برروي قاليچه‌ها و فرش‌ها، اشكال بكاررفته در گلدانها، جام‌ها، ميزها، براي تشخص التماس كرده و براي جلب توجه با ساير اشياء موجود در فضا به رقابت برمي‌خيزند. 
طراحي خوب امروزه از الگوهايي كه ابتدا در دكوراسيون تئاتر توسط آدولف آپيا[1035]  بكارگرفته شد تبعيت مي‌كند، اين الگو توجه خود را بر ”عمل و كاركرد“ در پيش زمينه متمركز مي‌نمايد و اجازه نمي‌دهد محوريت توجه از بازيگران به پس زمينه‌ نمايش منحرف شود. اين صورت، صدا، ايما و اشارات، و انديشه مي‌باشد كه حكايت صاحب شخصيت را روايت خواهد كرد: بدين ترتيب مجموعه‌ عناصر فوق جايگزين كالاهاي مادي ، توهمات و سبك مندرج در تجهيزات مادي در تملك شخصيت موصوف خواهد شد. هرچه پس زمينه‌ عام‌تر باشد، تأثيرات مزاحم و فخرفروشانه‌ي آن كمتر خواهد شد و داستان با روايتي ظريف شكل خواهد گرفت ــ‌ و حضور واقعي انسان به شكل كارآمدتري در تصوير جلوه خواهد كرد. 
مفهوم معاصر از شخصيت نه تنها مستلزم تأكيد مؤكد بر پيش زمينه، بلكه عقب رفتن پس زمينه مي‌باشد: در صورتي كه پس زمينه مورد تأكيد واقع شود، آفريننده ]ي تصوير[ در مظان ضعف و بي‌مايگي قرارمي‌گيرد. آرزو و خواست جبروت ظاهري، آرزوي تجلي  و تجملي فريبنده ــ‌كه چيزي جزء تبلور حقارت روانشناختي نيست‌ــ‌ ناتواني در بيان مناسبات مطلوب اجتماعي است. درست به مثابه‌ي عاشق و دلباخته ي فاقد جذبه كه تلاش مي‌كند براي رهايي از اين نقيصه ، همسر يا معشوقه‌ي خود را هديه باران نمايد، شخصيت نالايق اجتماعي نيز مي‌بايست تلاش كند به پس زمينة مادي پناهنده شود، و براي درامان بودن از مفهوم ناامني به عتيقه‌جات يا اشتياق شديد به آخرين حقه‌هاي مُد متوسل شود. 
تلاش براي ارائه‌ي شخصيت با توسل به كاست‌ سنتي، نظير يك تاجر قرن نوزدهمي يا تصورات رمانتيك پاره‌اي اشكال موهوم معماري، اين كوشش در هر صورت به جهت جدايي از محيط واقعي همچنان ناكارآمد باقي خواهد ماند. 
________________
IX : شهر و منطقه                                         ]31[ شهرك هاي كمربند سبز 
مهمترين عنصر نو در باغ شهر، ديواره‌ي كشاورزي يا پارك مانند است كه اين اجتماعات را در بر گرفته و تعريف مي‌نمايد. به دنبال ابتكار بخش خصوصي در احداث شهر جديد رادبرن، ”اداره‌ي اسكان ايالات متحده“ در سال 1934م. توسط دولت فدرال براي تلفيق مسكن و احداث سكونتگاههاي تمام عيار در نواحي مستعد اشتغال صنعتي و تجاري تشكيل شد. اين طرحها در قياس با مسكن اجتماعي يك گام به جلو بوده ، زيرا امكان ايجادگونه‌ي جديدي از سازمان شهري را به جاي پاكسازي زاغه‌ها كه معمولاً انباشته از تسهيلات و خيابان هاي بيشمار، مضافاً بار سنگين قيمت هاي زياد زمين بود، قابل پيگيري مي دانستند. در همين راستا پروژه هاي زيادي طراحي شد،اما وقتي كه اين ابتكار عالي كنار گذاشته شد، فقط سه واحد از اين شهرك در دست احداث بود. شهر جديد گرين بلت در ايالت  مريلند اولين آنها بود كه به طور ناقص احداث شد. گرين دال نزديك ميلواكي، و گرين هيلز در حوالي سنسيناتي همين اصول را با طح‌هاي متفاوت به نمايش گذاردند. بريتانياي كبير و ديگر كشورها پس 1919م. با توجه صرف به ترفيع وضعيت مسكن و عدم بهره‌برداري از فرصت مغتنم براي تمركز-‌مجدد صنايع و جمعيت در باغشهرهاي متوازن و كامل مرتكب خطا شده بودند. به نظر مي رسد ايالات متحده‌ي امريكا در غلبه بر اين معضل در پروژه‌هاي احداث مسكن ذيل شهركهاي كمربند سبز كه بر منابع دولتي اتكاء داشتند موفق عمل نمود اين سياست روشن بينانه مي‌بايست احياء شود. 
]تصوير رديف اول[ طرح كلي گرين بلت ميلواكي. طرح اين شهر از فلات نعل اسبي منطقه تبعيت مي‌كرد و از نواحي جنگلي و درختان موجود در زمينه ي طراحي بهره‌برداري كامل صورت گرفت. واحدهاي مسكوني با وجود ناهماهنگي در استفاده‌ي بيشينه از نور آفتاب، به‌طور منطقي در چارچوب كلان، ‌بلوكها ــ اقتصاد كلان‌ــ استقرار يافتند. ويژگي ديگر برنامه‌ريزي مترقي در اين شهر انتقال بزرگ راههاي اصلي از شهر به پيرامون بود. (عكس از اداره‌ي اسكان) 
]تصوير رديف وسط[ الگوي مسكن در گرين بلت. طراحي ساده با آجر و بلوكهاي سيماني كه داراي چشم‌انداز باز و فضاي سبز وسيع مي‌باشند. مدارس و فروشگاههاي محله‌اي نيز از همين روش تبعيت نمودند. اين دستاوردها در مجموع پيشرفتي چشمگير در قياس با چشم‌اندازهاي دست‌ ‌دوم حومه‌هاي شهري امريكائي تلقي مي‌شوند. ظرافت و فراخي- ‌نه سادگي كاذب و شبه تاريخي-كليدهاي نظام جديد طراحي به‌شمار مي‌روند. (عكس از اداره‌ي اسكان).
]تصوير رديف پائين[ تصوير هوايي از گرين بلت، هنگامي كه شهر در دست ساختمان بود. اين شهر بسيار فشرده‌تر از حومه‌هاي پراكنده‌ي قرن نوزدهمي (به عنوان نمونه استربو)؛ و بسيار آزادتر و فراختر از انواع سنتي طراحي شهري بود. دستاوردها و ثمرات قابل توجه در اينجا صرفاً از طريق طراحي جامع، برنامه‌ريزي كلان‌-‌مقياس، ارزيابي منطقي نيازها، مالكيت يك كاسه و عمليات ساختماني كلان مقياس حاصل شده است. جوامعي نظير گرين بلت كه ابتدا توسط رابرت آوئن پيش كشيده شد در حال حاضر به شاخص‌ طراحي شهري عصر زيست‌ــ فناوري مبدل شده‌اند. (عكس از اداره‌ي اسكان)
________________
IX : شهر و منطقه                 ]32[فرانكفورت‌ــ رومر اشتات: نظام زيست فناوري
يكي از متقدم‌ترين و به احتمال بهترين روشهاي برنامه‌ريزي شهري در سال 1926ميلادي پاگرفت كه ويژگي‌هاي آن رديف موازي واحدهاي مسكوني در بلوك‌هاي مطول بدون تلاقي با خيابانهاي محلي كم عرض با حاشيه‌هاي سرسبز براي تمهيد خدمات محلي، فضاهاي باز وسيع به همراه باغچه‌ها، سطوح چمن‌كاري شده و تراس‌هاي غذاخوري در پشت خانه‌ها بود. واحد هلالي در وسط عكس هوايي يك بلوك آپارتماني چهارطبقه و مركز تجاري خرده فروشي است كه به سهولت و به يك ميزان از هر دو محله از قابليت دسترس برخوردار مي‌باشد: استفاده از واحدهاي بلندمرتبه و كم ارتفاع در اين طرح، فرصتهايي را براي ضرب‌آهنگها و نقاط مكث، نظير آپارتمان‌هاي دو واحدي كه به واسطة ديواره‌هاي هلالي در تصوير متمايز شده‌اند، فراهم آورد. جهت‌گيري متفاوت واحدهاي مسكوني نه تنها به واسطة جهت تابش، بلكه عناصر ديگر ــ‌وضعيت زمين و چشم‌انداز اصلي دره‌ي نيدا[1036]  كه عمدتاً به كاربري‌هاي كشاورزي اختصاص داردــ‌ تعيين شده است. گرچه اين طرح صرفه‌جوئي‌هاي سخت‌گيرانه و صورتبندي هاي قالبي برخي از طرح‌هاي متأخر آلمان را نشان مي‌دهد؛ با اين حال بيانگر طرح آزادانه‌ي هنرمندان است كه در آينده با عطف توجه توليد اقتصادي به غايات اجتماعي هرچه بيشتر امكان پذير خواهد شد: طراحي مبتني بر صرفه‌هاي اقتصادي براي آينده، به معني قبض دامنه ي عمل به امكانات حقيرانه‌ي امروز نيست بلكه پيش‌بيني معيارهاي رفيع زندگي در چارچوب فهم و درك جمعي ما-كه خواستار فضا و زيبائي تا صرفه‌هاي اقتصادي است-مي‌باشد. برنامه‌ريزي براي حداقل‌ها، برمبناي استانداردها و فقر پذيرفته‌ي عمومي، برنامه‌ريزي براي شكست است: استانداردهاي عالي در مورد فضا بهترين تمهيد عليه كهنگي است. قطعه زمين زيردست نرده‌هاي حفاظ (تصوير بالاي صفحه) نشان‌دهنده‌ي باغچه‌هاي انفرادي همچنين انتظام انبارهاي مخصوص ابزارآلات است كه به‌صورت مشترك بنا شده‌اند، اين باغچه‌ها بخشي از كمربند سبز هستند كه از هر دو طرف به اين محله خاصي مي‌بخشند. ظرافت منظر خياباني با حال و هوا وتنوع هوشمندانه، بسيار برانگيزنده‌تر از شبه ‌شهرنشيني طرح‌هاي بسيار متعارف عصر حاضر مي‌باشد. 
در اين شيوه‌ي طراحي نوعي هسته‌هاي شهري وجود دارد كه الزامات تمركز (مزاياي اجتماعي)، نياز به وسعت و گستردگي(مزاياي بهداشتي و زيست‌شناختي) و ضروريات نظم و زيبائي مورد اجماع را برآورده مي‌سازد، محيطي كه نيازهاي متنوع فردي و زندگي مشترك را به شكلي كارآمد آشتي مي‌دهد. با اين حال رومر اشتات مصداق همه شمول به شمار نمي‌آيد. برپاساختن چنين واحدهايي مستلزم تحولات ريشه‌اي در صنعت، استانداردهاي اقتصادي، ساختار سياسي و فرهنگ است؛ تحولاتي كه براي نيل به آنها، برنامه‌ها و احزاب سياسي قديمي صرفاً صورتبندي‌هاي متعارض و ناقص را در هم آميخته‌اند. ايجاد جوامعي نو متناسب با نيازهاي اجتماعي مستلزم پايه‌هاي گسترده در تمامي عرصه‌هاي فرهنگ مبتني بر مؤلفه‌هاي عصر زيست‌ فناوري است. اين اشكال جديد، پيشگوئي ظهور تمدني جديداست؛ تمدني كه شبيه دورة جنيني سرمايه‌داري و ماشينيزم در قرن هفدهم مي‌باشد. نسل ما با گزينه‌ي حركت شجاعانه به سوي اين تمدن ، يا بازگشت به توحش كه مشخصه‌ي آن سرمايه‌داري از هم گسيخته و جايگزيني روان رنجوري يعني فاشيسم به جاي نظمي منسجم مي‌باشد ، روبروست...به پيش! 
________________
پس‌زمينه نوعي نقاب است و ما پشت نقاب را مي‌بينيم ــ درست به همان شكلي كه پس پشت همنوائي‌هاي بچه‌گانه، داربست‌ها و تزئينات مستبدين تماميت طلب را به چشم عين مي بينيم‌ــ‌ اعتراف به ضعف و ناتواني در رعايت و ملاحظه‌ي واقعيتهاي زندگي اجتماعي، در پس زمينه‌هاي نقاب مشهود است. ما شاهد ترفندها، اعوجاجات  و طفره‌رفتن‌ها از واقعيت هستيم. كيش تمايل به عتيقه‌جات در مبلمان و تزئينات، گرايش به پديده‌هاي نامتعارف، تلاش براي تصاحب بقاياي مقيد به‌ زمان ادوار گذشته، اين ويرها و هوس‌ها چيزي جز گريزگاههاي مسلم ناكجاآبادي، يعني استقرار جزاير كوچك رويائي در اقيانوس فولادين واقعيت نيستند. 
امروز جايگاه فرديت انساني تغيير يافته است. باغ، گل، مجسمه، نقاشي، البسه‌ي زيبا، جسم و چهره‌ي انساني، به پيش زمينه (كانون توجه) تعلق دارند، بدين ترتيب كه اينها خادمين صديق شخصيت و نه مظاهر طبقه و وضعيت مالي مي‌باشند. هر چه پس‌زمينه به مقدار بيشتري استاندارد شود، به همان ميزان نه فقط در مورد يك كاست منفرد بلكه به كل جامعه، نه يك جامعه‌ي منفرد كه بر كل تمدن قابليت تعميم خواهد يافت و در نتيجه اراده‌ي معطوف به پيش زمينه ]كانون توجه[ به ميزان بيشتري منفرد خواهد شد. ما در معماري با تمايلي به تلفيق ضروري خصائص فردي و خصوصي كه، آنها را در منطقه يافته ايم، در مقابله با عمومي و كلي مواجه مي‌باشيم كه اين دوتاي آخري فقط با گسترش فرايندهاي فرهنگي بر تماميت سياره‌ي زمين به دست خواهد آمد؛ در نتيجه زمينه‌هاي مشترك، گسترده‌تر خواهد شد. اما سلايق رايج و ارزشيابي روانشناختي با انتقال هرچه بيشتر پيش‌زمينه به كانون توجه ، پالايش خواهد يافت و اين به مفهوم رهايي پيش زمينة روانشناختي از عيارهاي جعلي طبقه‌ي اجتماعي، پول، و مرتبه‌ي اجتماعي مي‌باشد. براين مبنا، و در چارچوب اين جايگاه ، گروههاي واقعي و شخصيت‌هاي واقعي ، آزادي ظهور و بروز ، يكپارچه‌شدن، عمل كردن و انحلال مجدد خواهند يافت. 


10: فرديت و جامعه پذيري 
آن چه ما ذيل مفهوم فرم معماري مورد بحث قرارمي‌دهيم در حقيقت نمونه‌هاي مشخصي از جامعه‌گرايي و فردگرايي است كه هر دو تحت تحولات بنيادي قراردارند. در گذشته هر دو اين نگرش‌ها حامي نظريه‌ي جامعي از جامعه بودند : اين دو رهيافت به مثابه‌ي فلسفه‌ي سياسي و اجتماعي حول جزميات مالكيت خصوصي و آزادي فردي طي قرن نوزدهم كه همواره به عنوان بديل مدنظر قرارمي‌گرفتند ، شكل گرفتند. فردگرايي نظريه‌اي بود كه به هستي اتم وار افراد به عنوان واقعيت اوليه معتقد بود. ذيل اين نظريه افراد داراي حقوق طبيعي در زمينة مالكيت و بهره‌مندي از حمايت قانوني بودند و هيچ قانوني نمي‌توانست و يا از اين اعتبار برخوردار نبود تا آزادي‌هاي شخصي مبتني بر مالكيت خصوصي را منسوخ نمايد. سوسياليسم در تمامي اشكال خود، جامعه را واقعيت بنيادي در نظر مي‌گرفت و رفاه جامعه را بسيار بااهميت‌تر از ادعاهاي افراد به حمايت ]قانوني[ يا معاش مي‌دانست. 
هردوي اين اموزه‌ها ، طي قرن نوزده در واقع نشانه‌هاي شومي را از خود بروز دادند. فردگرايي، با فريب‌كاري ذيل شعائر حقوق انسان كه مدعي ادامه‌ي جنگ قديمي با قدرت مطلقه بود، توانست به عنوان ادعاي اقليتي از افراد ممتاز براي بهره‌كشي از ديگر انسانها با تمايل به ايجاد انحصار كامل يا جزئي بر زمين، سرمايه ، اعتبار، و مكانيزم‌توليد، موقعيت خود را استحكام بخشد. فردگرايي به عوض استبداد شاه، تعدادي از خرده-‌و شايد هم نه چندان خرده-خودكامه‌ها يعني صاحبان صنايع، صاحبان بنگاههاي مالي و بارون‌هاي غارتگر را بر مصدر امور گمارد. از طرف ديگر ”سوسياليسم“ عملاً به معناي قدرت نامحدود حكومت و نيروهاي مسلح به تحميل فرمانبرداري و همكاري به زيردستان در دوره‌هاي بروز جنگ منتهي شد و در نهايت از دولت-خدا انگاري فاشيسم و وحدت-جنگ ديكتاتوري سردرآورد. ”فردگرايي“ بر آموزه‌ي ”بازار آزاد“ اتكا نمود كه در آن قيمتها عملكرد مشيت قدر قدرت الهي را اعمال مي‌نمودند: ”سوسياليسم“ بر آموزه‌ي مرزهاي بسته ابتنا نمود كه در آن تمامي فعاليتهاي آدمي و حتي انديشه‌اش در تبعيت از انحصار دولتي شكل مي‌گرفت. نابرابريهاي فردگرايي و همساني‌هاي سوسياليسم به يكسان جامعه‌ي خوب را مورد تعدي قرارمي دهد. 
اين دو فلسفه، كج‌انديشي‌هاي اسطوره‌شناختي را در خصوص واقعيتهاي بنيادي زندگي اجتماعي يعني فرايند فرديت و جامعه‌پذيري شايع كرده‌اند. در واقع اين دو واژه فقط بديل‌هايي به مثابه شمال و جنوب هستند. آنها مسيرهايي حركت را بدون ارائه‌ي هرگونه مرجع توصيفي از هدفي كه مي‌بايست به آن نايل آمد، نشان مي دهند. نمي‌توان جامعه‌اي را تصور كرد كه هر دو گرايش نقش فعالي را به درجات متفاوت در آنجا برعهده نداشته باشد. 
نظريه‌ي اجتماعي تاجائي كه به مبادي مربوط مي‌شود مقرون به صحت است: جامعه طبيعتاً واقعيتي انكارناپذير است و بدون همزيستي اساسي هيچ انساني نمي‌تواند به زندگي خود ادامه دهد. هرچه مراتب هستي نازلتر باشد تأثير وسوسه‌ها و الزامات حيواني و نابخردانه  در عين حال تابوهاي سركوبگرانه گسترده‌تر خواهد بود. جدايي فرد از جمع واقعيت اجتماعي است كه فقط در حيوانات اجتماعي شده كه واجد اعضاي فرا‌طبيعي توارث مي باشند ظهور و بروز مي‌يابد. فقط از طريق ميراث خاص اجتماعي كه با هنر سخن گفتن آغاز مي شود ، فرديت مي‌تواند نضج يابد. فرد رها شده به حال خود هيچ است، فرد رها شده به حال خود عملاً گرسنگي كشيده و ديوانه خواهد شد. 
نظريه‌ي فرديت تا جائي كه به پديده‌هاي در حال ظهور و تكوين مربوط مي شود، يك واقعيت مسلم مي‌باشد. زماني كه دستگاه جامعه‌پذيري به وساطت زبان، خط، تقسيم كار و توسعة شهرها تكامل يابند اشكال خاصي در توده‌هاي همگون و كمتر متمايز ظاهر مي‌شود. هرگروه، هرجامعه، هر حرفه و هر آداب و رفتار، موجد الگوهاي جديد فرديت شده و از طريق تعامل به وساطت شهر، تركيبات و جايگشت‌هاي نامحدودي در اعضاي خود دامن مي‌زند. محيط مشترك ، موجد وحدت اساسي مي‌گردد. بدين ترتيب كه شهر مي‌تواند به نماد پيوند اين وحدت مبدل شود: با اين حال در چارچوب اين محيط مشترك، تمامي تمايزات يك فرهنگ واقعي با انبوه الگوهاي نامكشوف رخ مي‌نمايد. ميراث زيست‌شناختي به واسطة تركيب نژادها و نسل‌ها در شهر، در جاي خود با واقعيت‌هاي كاملاً‌ پيچيده‌ي ميراث اجتماعي درهم مي‌آميزند. اين واقعيتها لحظه به لحظه، به مثابه تجارب شخصي متفرد مي‌شوند. آدمي غالباً در رابطه با اهداف عملي، واقعيت تفرد را فراموش مي‌كند؛ در عين حال به واسطة تعامل با شخص فرديت‌ ‌زدايي شده كه تمامي مواريث انساني‌اش به لحاظ ايدئولوژيك اخته و سترون شده است، به تفاوت ميان وحدت فروخفته‌ي آموزه‌ي كل گرا، كثيرالوجه و با نشاط جامعه‌اي اصيل كه در آن بحران‌هاي اجتماعي و اختلاط فرهنگي نقش فعالي را بر عهده دارند، پي مي‌برد. 
فردگرايي و اجتماعي شدن، هر دو مي بايست در طراحي‌ شهرها و ابنيه‌ي آن مدنظر قرارگيرند. متأسفانه جوامع سرمايه‌داري مدرن در گذشته ذيل اسطوره‌ي كاذب فرديت به ”تلاشهاي فردي“ در حوزه‌هايي كه اقدامات استانداردشده و نظارت اجتماعي ضرورت داشت، ارزش قايل شده‌اند. حق مالكيت فردي و استفاده‌ي تمام و كمال از آن در جهت رفاه شخصي ذيل حداقل ترتيبات قانوني ، به مثابه‌ي حكمي بي چون و چرا تلقي شده و بدين ترتيب دستاوردهاي مرتبط بريافته‌هاي علمي و ابداعات فني نظير رانت‌هاي ارضي به جاي اطمينان بخشي به اجتماع در خدمت افراد طماع و ثروتمند قرارگرفت. به همين ترتيب ، اصول بازار آزاد افراد را به طمع براي تصرف موقعيتهاي صنعتي، قطعه‌بندي انفرادي زمين، مالكيت فردي و احداث انفرادي ساختمان كه اساساً عملكردهاي جمعي بوده و بر فرديت واقعي مقدم هستند، ترغيب شدند. در حقيقت ، فرد نمي‌تواند وارد عرصه‌ي فرهنگي شود مگر آن كه بخش قابل توجهي از فعاليتها به امور ماشيني و اجتماعي شده تقليل يابد. تنها با ازدياد و تكثير عملكردهاي نخاع و خودكار كردن آنها، مي‌توان كاركردهاي عالي‌تر مغز را نجات داد. اين مفهوم، حقيقت بنيادين و اظهارنظرهاي ظالمانه‌ي ارسطو مي باشد مبني بر اين كه حكومت خوب مي‌بايست بر بردگي اتكا داشته باشد. 
ذيل قسمي جامعه‌پذيري اسطوره‌شناختي، گذشته از اينكه جامعه‌پذيري در راستاي منافع طبقه‌ي مالي حاكم يا دولت خودكامه به‌كار گرفته شده باشد يا نه ، عكس روند مذكور محقق شده است. اين دولت تلاش كرد هم‌شكلي و ”جامعه پذيري“ را بر آموزش، فرهنگ فكري و داوري سياسي تحميل نمايد، جائي‌كه در چارچوب الگوي مشترك تمدن مي‌بايست فرديت تشويق و ترغيب مي‌شد. بر خلاف آموزه‌هاي غالب هيچ گونه اقدام خاصي غير از فرآيندهاي عام كشف و تدوين حقيقت نمي‌بايست براي ريشه‌كني مذاهب مهجور، آموزه‌هاي منسوخ علمي و باورها و خصائص فردي غيرمتعارف صورت مي‌گرفت، زيرا پاره‌اي مواقع جهش معناداري به‌واسطه‌اي تركيب‌بندي غيرمنتظره‌ي ميراث اجتماعي، يا باز ‌تفسير غير ارتدكس باورهاي گذشته به وقوع مي‌پيوندد. تمايلاتي كه همشكلي انساني را ترغيب مي‌نمايند به قدري عميق و تحميلي هستند كه تنها با زمينه‌سازي بازي آزاد فرديت مي‌توان از عادات سترون و كيست‌هاي خطرناك تمدن گذشته اجتناب كرد. 
هر اجتماعي مي‌بايد تلاش نمايد در ساختارهاي خود ثبات و تعديل، استانداردسازي و انعطاف، اجتماعي شدن و فرديت را آشتي دهد . هيچ يك از اين خصائص نقطة نهايي يا هدف به شمار نمي‌آيند. بلكه مسيرهاي حركت و تحول مي باشند. برنامه‌ريزي خوب، تلاش براي حفظ تماميت محيط در وضعيت تعادل پويا مي‌باشد كه در آن آزادي به معناي صرف آشفتگي، و نظم به مفهوم مرگ و سكوت بي معنا نيست. 
حكومتهاي اشرافي گذشته بر اين امر كه كار هزاران سِرف ]تسامحاً رعيت[ ، انباشت احجام ساختماني ، با تمامي زمينهاي موردنياز براي پشتيباني آنها، نبايست گزافتر از هزينه‌اي باشد كه صرف تربيت انساني كاملاً روشن بين و فرهيخته مي‌شود، وقوف يافتند؛ زيرا در بلندمدت سود چشمگيري از آن حاصل خواهد شد. اما به دليل نابرابري اجتماعي و بي‌عدالتي شديد به ندرت توانستند به تربيت افلاطون‌ها نايل آيند. امروزه با دسترسي به ظرفيت‌هاي گسترده و منابع وافر جمعي فرصت اعمال ضوابط اخلاقي مذكور را نه در راستاي منافع اليگارشي بلكه در راستاي رفاه تك‌تك اعضاي جامعه را داريم. اساس اين ضوابط مي بايد عام، متعادل، استانداردشده و اجتماعي ، و حاصل، خاص، غيراستاندارد ، فردي و آريستوكراتيك باشد؛ تا به گروههاي انكشاف يافته، افراد انكشاف‌يافته و جوامع شهري و منطقه‌اي انكشاف يافته رهنمون گردد. 


11: از اقتصاد پولي به اقتصاد زندگي 
در اقتصاد پولي كه طي پنج قرن گذشته بسط يافته است فقط يك معيار وجود داشت: سود. به نحوي كه اگر سنگ‌ پزي سود بيشتري از پختن نان داشت، سنگ پخته مي‌شد حتي اگر مردم از گرسنگي تلف مي‌شدند. كميابي بازار و مازاد، عرضه و تقاضا نه در رابطه با نيازهاي واقعي مردم، بلكه در ارتباط با بازار معنا داشت. خواسته‌هايي كه نمي‌توانست بنابر معيارهاي بازار بيان شود ارضا نشده باقي مي‌ماندند، مگر آن كه از طريق قسمي زندگي سازماني كه از ديگر ادوار باقي مانده بودند ارضا مي‌شدند. پول نماد قدرت و قدرت ارباب انسان بود. 
ذيل اين اقتصاد ، نيازهايي كه براساس تقاضاي بازار شكل مي‌گرفت به گسترش خود ادامه مي‌داد، اين فرايند در وهله‌ي نخست با تنوع كالاهاي عرضه شده و در وهله‌ي دوم با افزايش حجم كالاهاي توليد شده به‌وسيلة ماشين مشخص شد. به منظور تحقق تقسيم كار هرچه تخصصي‌تر در توليد بي‌برنامه و معمولي براي بازار جهاني، افزايش نيازها اجتناب ناپذير بود. همين طور و در همين راستا مصرف نيز مي‌بايست شتاب بگيرد. فقط بدين قرار بود كه توليد مي‌توانست به هماهنگي دست يافته و سودها افزايش يابد يا حداقل ايمن گردد. در صورتي كه توليد به بديل‌هاي محصولات متعارف محدود مي شد، اشباع بازار مي‌توانست به كاهش فرصتها يراي تحصيل سود منجر شده و هستي سياره‌ي در حال انبساط ]تمثيلي از گسترش بازار[ را در معرض خطر قراردهد: ثبات در مفهوم تحصيل سود، به معناي شكست است، كسادي و ركود نيز به معناي ورشكستگي مي باشد. 
ذيل اقتصاد پولي، نيازهاي مدني و زندگي بخش عظيمي از جمعيت هرگز از طريق فرايندهاي متعارف اقتصاد بازار برآورده نشد. پارچه (چلوار و چيت)، چاقو و ساعت، به موازات ورود آنها به مجاري تجارت بين‌المللي و به شكل متزايدي جايگزيني محصولات بومي به قيمتي كه ناكارآمدي بعدي آنها را از نظر دور مي‌داشت، ارزانتر مي شد؛ اما دستمزدهاي ناچيز در ايجاد تقاضاي مؤثر براي بازار مسكن و تسهيلات اجتماعي منظم به حيات شهري كه همبسته‌ي توليد ارزان بود، دسترسي بخش عمده‌اي از كارگران به اين كالاها را محدود ساخت. 
اين حكم در مورد قرن هيجده و نوزده، با نتايجي كه به تفصيل آنها را در فصول قبلي تشريح كردم صادق بود. اما نكته‌ي قابل توجه اين است كه در حال حاضر نيز صادق است. بدون شك مانع اصلي بر سر راه تمركز زدايي شهري اين مي باشد كه واحدي مشتمل بر كارگران، بدون طبقه‌ي متوسط و گروههاي ثروتمند موجود در شهرهاي بزرگ، قادر به تأمين تسهيلات ابتدايي شهري از قبيل جاده‌ها، مجاري فاضلاب ، آتش نشاني، پليس و مدارس نيست. امروزه تنها با باقي‌ماندن در ناحيه‌ي متروپلين، جائي كه ماليات‌هاي اخذ شده از بخش‌هاي مرفه را مي‌توان در محلات كارگري به كار گرفت، مي باشد كه كارگران مي‌توانند تا حدودي تسهيلات در خور زندگي خوب را به دست آورند. 
اين مفهوم حقيقتي بود كه به وسيله ي برنامه ‌ريزان شهر رادبرن ان.جي. در تلاش براي سازماندهي حيات شهري عقلاني كشف شد و متعاقباً به‌وسيلة كلارنس اشتاين در مطالعه‌اي كه براي اداره‌ي اسكان صورت داد، بسط و گسترش يافت. اين امر مكرراً به واسطة تلاشهاي شوراي كانتي لندن در تمركز زدايي شهري-براي مثال بي‌كانتر-با شواهد و قرائن به اثبات رسيده است.
توليد ماشيني، اقتصاد شركتي، تقسيم تخصصي كار، تمركز توليد بر بازار كور خريداران چه تأثيري بر تداركات واحدهاي مسكوني برجاي گذاشته است؟ همين جاست كه مي‌توان شاهد ناكفايتي كامل اقتصاد پولي در ارضاي نيازهاي اجتماعي و زيست‌شناختي جامعه بود. فرصتهاي سودآوري به موازات بالارفتن استانداردهاي مسكن از طريق فروش يا اجاره كاهش يافته است. در اقتصاد سرمايه‌داري اين بدان معناست كه توليد راهي مجاري ]سودآور[ ديگري شده است. نتيجه اين كه، كمبود كمّي فضاي مسكوني در كشورهاي شديداً صنعتي نظير لندن از قرن شانزدهم به پديده‌اي مزمن تبديل شده است. 
براي آن زمينة ورود به معناي اعم كلمه به اين بخش فر اهم شود معيارهاي كيفي به شكلي عامدانه زير ضوابط اخلاقي با احتساب دستاوردهاي فني موجود حفظ شده است. خانه‌ي مسكوني، بسيار فراتر از مزرعه به حياط خلوت فنون مدرن مبدل شده است. سطوح دستمزد و درآمدها هيچ ارتباطي با تسهيلات مسكن مناسب ندارد. ناتواني و شكست اقتصاد پولي در اين بخش وحشتناك است، زيرا اجاره بها بزرگترين قلم از اقلام بودجه‌ي خانوار است: اين بخش از بودجه‌ي خانوار از ده تا پانزده درصد در مورد كارگران هلند، به بيست و پنج تا سي درصد در مورد ديگر كشورها افزايش مي‌يابد. اجاره كه در مجموع بيش از 25 درصد از كل بودجه‌ي خانوار بالاخص در ميان اقشار كم درآمد را مي‌بلعد به معناي كاهش و نقصان شديد ضروريات حياتي در ديگر بخشهاي زندگي است. 
ناتواني جذب سرمايه به بخش مسكن از طريق رقابت در بازار، به تلاش گسترده‌اي جهت ترغيب مالكيت خانه در ميان كارگران منجر شده است: عناصر حكومتي در لفافه‌ي تأمين امنيت، تلاش كردند ذيل جنبش مالكيت خانه،‚ مخاطرات اقتصادي را متوجه كارگران نمايند: مخاطراتي كه بازگشت مالي آنها براي جذب سرمايه كافي به نظر نمي‌رسد. مالكيت واحد مسكوني در بودجه‌ي اندك كارگران نه تنها معيارهاي زندگي‌اش را تحليل مي‌برد بلكه آزادي تحرك وي در مواقع بحرانهاي مالي يا تعطيلي كارخانه‌هاي محلي كه غالباً به از دست رفتن تمامي سرمايه‌گذاري وي ــ همچنين سقف بالاي سرش ــ منجر شود را كاهش مي‌دهد. 
پرواضح است مالكيت مسكن جداي از اين واقعيت كه بناي منفرد به لحاظ فني فرايندي بسيار مصرفانه مي‌باشد، شيوه‌ي برخورد مناسب با معضل مسكن نيست. به استثناي مورد گروههاي بالاي درآمدي، احداث مسكن در سراسر دنياي غرب در تعقيب تحصيل سود فقط به تحقير طرح منتج شده است و حاصل آن ازدحام نظام‌مند فضاهاي شهري،و شلوغي واحد مسكوني بوده است. مادامي كه اقتصاد مبتني بر تحصيل سود همچنان دست بالا را حفظ نمايد اميدي به تحول وجود ندارد. 
تمامي اين واقعيتها بدان دلالت دارند كه بخش عمدة فرايند احداث و تجهيزات شهري به هر ترتيب ذيل اقتصاد مبتني بر كسب سود امكان پذير نبوده  و در اين نظام فقط مي‌توان با چشم‌پوشي از معيارهاي مبتني بر داده‌هاي علمي كه خاص تمدنهاي پيشرفته هستند به مسكن مناسب دست يافت. اين كشف طي قرن نوزدهم به آرامي در ذهن و قلب انسان هاي صاحب انديشه جاي گرفت و به مجموعه‌اي از استانداردها در قلمرو مسكن و توسعه شهري منجر شد كه نمي‌توان آنها را بر حسب نفع شخصي و سودجويي كنار گذارد. 
احداث مسكن، در واقع نقطة كانوني در گذار از اقتصاد پولي به اقتصاد زيست فناوري است كه به آرامي در سراسر جهان غرب گسترش مي‌يابد و تكانه‌ي شديدي را در دهة متعاقب جنگ جهاني اول به وجود آورده است. نظام صنعتي قديم ، ناكفايتي درآمد در قياس با معيارهاي اصيل زندگي را به واسطة پايين نگاه داشتن دستمزدها و چشم پوشي از معيارهاي مفيد زندگي برگزيد. كالاي مسكن، جداي از تقاضاي مالك خانه و چيزي كه كارگر به عنوان دستمزد به آن دست مي‌يابد حتي در دوره‌هاي رونق نسبي براي كارگران، همچنان جايگاه گزينه ي سوم در هزينه‌هايش را حفظ كرد. ليندز[1037] در كتاب ميدل تاون به اين نكته پي برد كه كارگراني كه داراي خودروهاي آخرين مدل هستند همچنان در خانه هايي فاقد حداقل تسهيلات بهداشتي زندگي مي‌كنند. حتي كارگران نيز از طريق تبليغات، شايعات فروش و رقابت از مُد پيروي مي‌كنند. 
در اقتصاد زيست فناوي اين شرايط معكوس خواهد شد. به عوض اين كه دستمزدها و درآمدها تقاضاي بازار را هدايت نمايند،‚ سطح درآمد را تعيين نموده و توليد را به مجاري مفيد اقتصادي هدايت خواهد نمود. ]براي نيل به اين مهم[ ابتدا مي‌بايست معيارهاي زندگي را مستقر سازيم. در رابطه با مسكن، حداقل استانداردها بر مبناي حداقل هوا، نور، آب، حرارت، خلوت و غيرو تعيين، و با اتكاء بر شروط اجتماعي كه سنت و بررسي‌هاي اخير بر ضرورت آنها در راستاي رشد كودكان و تربيت شهروندان مسئول اصرار دارند، تعديل مي‌شود. در هر عصري، در هر منطقه‌اي، اين معيارها مي‌بايد حداقل سطوح دستمزدها را تضمين نمايد: صنايعي كه نمي‌توانند چنين سطحي از دستمزد را تأمين نمايند مي‌بايست تعطيل شوند زيرا به لحاظ اقتصادي ناكارآمد و به لحاظ اجتماعي معيوب هستند و يا در غير اين‌صورت زمام امور آنها به جامعه سپرده شود. 
چنين استانداردهايي در عرصه‌ي خانه‌سازي اجتماعي هركجا كه كم و بيش مستقر شود مستلزم وقوع دو پدديده مي‌باشد: افزايش درآمدها در بخش صنعت به سطح ضروري و اخذ ماليات از درآمدهاي بالا توسط دولت كه مستقيماً به يارانه‌ي بخش مسكن تبديل مي شود: بدين ترتيب كه دولت با ارائه‌ي وام با نرخ سود كمتر، شكاف ميان هزينه‌ي مسكن و توان پرداخت كارگر را با يارانه ي اجاره تعديل، و يا به كمك هاي دقيقاً بلاعوض متوسل مي‌شود. در طرحهاي احداث مسكن دولتي كه به طور گسترده در اروپا كه طبقه‌ي آن پس از نيمه‌ي اول قرن نوزده در انگلستان و بلژيك شكل گرفت، يك يا هر دوي روشهاي فوق به كار گرفته شد. آيا بدين ترتيب سرمايه‌دار راهي را براي تأمين مسكن مناسب براي فقرزدايي يا انسانهاي فقير با نرخ سودي كه مي‌توانست آن را ارضا نمايد كشف كرد؟ 
در حال حاضر توليد براي فروش و انتفاع بر اقتصاد پولي سيطره دارد: مازاد اقلام مصرفي جداي از هزينه‌هاي حداقل براي مصارف شخصي يا خدمات عمومي به گسترش توليد ماشيني تزريق مي‌شود. مصرف و خدمات در اقتصاد مبتني بر فناوري زيستي، مي‌بايست دست بالا را داشته باشد. توليد مي‌بايست به طور گسترده به مجاريي هدايت شود كه مازاد انرژي براي مصارف مستقيم زندگي نظير خانه، شهر، و زيستبوم منطقه‌اي، همچنين ذخيره براي مصارف حياتي به كار گرفته مي‌شود. دستاوردهاي توليد ماشيني، صرفه‌هاي ناشي از توليد سازمان يافته ، جا به جائي نيروي كار و مازاد حاصله از كشاورزي مدرن، همه-اگر متضمن بهره‌مندي انساني باشند-به معناي آزادسازي انرژي در راستاي خدمت به زندگي است. در حالي كه سود در اقتصاد پولي، از طريق نقش گسترش يابنده‌ي ماشين تأمين مي شود، اقتصاد عصر فن‌آوري زيستي به واسطة انقباض نقش ماشين و كاهش اهميت بازار جهاني-كه در حال حاضر به جهت وجود مازاد و فراوردهاي خاص به عهده‌ي تعويق گذارده شده است-با اقتصادهاي متوازن منطقه‌اي مشخص خواهد شد. 
مصرف در اقتصاد عصر فناوري ‌زيستي ديگر باري به هر جهت، به هر مقدار و بي هدف نيست. نظام سرمايه‌داري نيازي به تعمق در كيفيت يا غايت مصرف ندارد. در حقيقت حاميان دو آتشه‌ي سرمايه‌داري در دورة صورتبندي دستگاه فكري ]اين نظام[ حتي از تقلب در توليد دارو و مواد غذايي در بازار رقابت، در راستاي تدوين معيارهاي يكدست كه به معناي ناديده ‌گرفتن رقابت آزاد بود، دفاع كردند. مصرف در اقتصاد عصر فناوري ‌زيستي، در راستاي حفاظت و ترفيع زندگي و در نتيجه التزام به معيارهاي كيفي جهت گيري خواهد نمود. واژه‌ي زندگي بي‌هيچ ابهامي به معناي تولد و رشد كودكان، حمايت از بهداشت و رفاه انساني، پرورش شخصيت انساني، و بسط محيط شهري و طبيعي به عنوان صحنه‌ي تمامي اين فعاليتهاست. در اينجا اهداف والايي بر مصرف مترتب است كه در آموزه‌هاي تجريدي نيازهاي فزاينده، ذيل ابداعات جديد و دستگاههاي فزاينده‌ي توليدي غيرقابل تصور مي‌نمايد. 
اقتصاد عصر زيست ‌فناوري در مقابله با ازدياد توأم با اسراب تجهيزات ماشيني، بهره‌وري بي‌هدف، گسترش بي‌برنامه‌ي توليد ذيل اصول موفقيت مالي، اهداف عقلاني را مستقر مي‌سازد. اين اهداف به معناي بهترين محيط ممكن براي رشد و تربيت انساني، تفوق مصرف‌كننده و فعاليتهاي خلاق بر فرايندهاي ابزاري، نفي ”موفقيتهاي“ مجسم در تسهيلات مخرب جنگي و افزايش بدهي‌ها كه بر سيطره‌ اقتصاد پولي متكي، است مي‌باشد. بهنجار كردن مصرف، استقرار معياري است كه هيچ طبقه‌ي منفردي، جداي از هزينه‌هايش، ]امروزه[ از آن تبعيت نمي كند. اين معيار را نمي‌توان بر حسب مقادير كمي ، نظير پيشنهاد بلامي[1038] كه مبلغ پنج هزار دلار در سال بود، وضع كرد زيرا اين معيار مستلزم بهره‌گيري از تسهيلات پيچده‌اي شهري است كه تملك فردي آن، حتي خاريج از توان افراد ثروتمند قراردارد. بدي ترتيب بيان پولي استانداردهاي بالاي زندگي به شكل مناسب امكانپذير نمي‌باشد و اين معنا بسيار دور از دسترسش ساز و كار بازار قراردارد. استانداردهاي حياتي را مي‌بايست بر حسب آسايش، بهداشت، فعاليت زيست شناختي ، شادي خواري زيباشناختي و فرصتهاي اجتماعي بيان نمود بدين ترتيب توليد ماشيني و تمامي فرايندهاي جنبي و انحرافي كه در خدمت چنين نظام توليدي قراردارند در چارچوب پيشرفتهاي زيست محيطي و كالايي صرفاً نقشي فرعي بر عهده خواهند داشت . 
مسكن، مدرسه و شهر در استقرار معيارهاي حياتي غايت مشخص و كاملاً فراگير توليد كشاورزي و صنعتي محسوب مي‌شوند. هدف، توليد كالاي بيشتر براي فروش بيشتر نيست بلكه تمهيد فرصتهاي زياد براي زندگي است: بدين ترتيب فقط افزايش كالاها به قرار فوق ]در راستاي تمهيد فرصتهاي مضاعف براي زندگي[ ابزاري براي ”بهترين زندگي ممكن“ به شمار مي‌روند. تحت چنين نظام اقتصادي، انتخاب‌هاي اجتماعي بسيار مهمتر از انتخابهاي فردي قلمداد شده و بخش وسيعي از فعاليتهاي مربوط به زندگي شهروندان از قيد و بند تحصيل سود خلاصي مي يابد. 
مادامي كه چنين معيارهائي استقرار نيافته باشند توليد برنامه ريزي شده رويايي بيش نيست، و در نتيجه تمامي زمينه‌چيني‌هاي رايج ، با همة تدابير مبتكرانه‌ي فني، نمي‌تواند جامعه را مگر به شكلي ناچيز از دستاوردهاي احتمالي خود منتفع سازد. خوشبختانه تمدن ما در كل بلحاظ فني در نقطه‌اي قراردارد كه مي‌تواند زمينه‌هاي تربيت و پرورش مطلوب را كه تاكنون در اختيار طبقه‌ي اشراف قرارداشت، براي تمامي آحاد جمعيت فراهم آورد. 
مفهوم فوق تحولي است كه به كندي پس از ربع سوم قرن نوزدهم در تمدن ما شكل مي‌گيرد. افزايش فعاليتهاي مبتني بر جمع گرايي، رونق احداث مسكن از سوي شهرداري‌ها و دولت‌ها، گسترش انجمن‌هاي تعاوني مصرف كنندگان و توليدكنندگان، امحاء آلونك‌ها و احداث انواع برتر محلات مسكوني براي كارگران، همگي نشانه‌هاي سمت گيري زيست‌ ‌فناوري هستند. اين تحول به قدري عميق و فراگير است كه در جوامع مبتني بر تحصيل سود برابر نهاد آن به اوج خود رسيده است. براي مثال، مي‌توان بر اين باور بود كه در بودجه شهر بزرگي چون نيويورك، مبالغ بسيار بيشتري از نظافت معابر و حمل و نقل، صرف آموزش مي‌شود؛ اين معنا را مي‌توان در انگلستان، جائي كه بر خرابه‌هاي مناطق آلونك‌نشين سكونتگاههاي جديدي استقرار يافته‌اند نيز شاهد بود كه بامهاي سفالي آن در ميان درختان و چمن زارها جاي گرفته است. آدمي مي‌تواند شاهد مدعي را در مقياس كلان در آلمان در نيم دهة پس از 1925 ميلادي، پيش از آن كه انگيزه‌هاي زيانبار ايدئولوژي نازيسم فراگير شود، در آ‎غوش كشد؛ همچنين مي‌توان در تمامي بخشهاي زندگي سايه روشن فرهنگ جديد انساني را ، مفهوم تمام و كمال از حيات مطلوب كه آلمان قبل از تسلط نازيسم  آن را در نوك پيكان تمدن مدرن نشاند، شاهد بود. 
در حالي كه اقتصاد سودگرا نقش ماشين را گسترش داد، اقتصاد زيست‌فناوري نقش خدمات حرفه‌اي را بسط مي‌دهد كه در آن سهم عمده‌اي از درآمد و انرژي آزاد صرف پشتيباني از هنرمندان ، علما، معماران و فن سالاران، معلمان و پزشكان، خوانندگان، موسيقي دانان، و هنرپيشه‌ها مي‌شود. اين جا به جايي در طي نسل گذشته به سرعت پيش رفته است به نحوي كه مي‌توان آن‌را با اعداد و ارقام مدلل ساخت. اما اهميت اين معنا چندان كه شايد و بايد درك نشده زيرا در غير اين‌صورت علائق و تمايلات مي‌بايست از هنرها و مهارتهاي تبعي ماشيني به هنرهاي بي واسطة زندگي منتقل مي شد؛ كه به همراه آن امكان علي حده‌اي و در حقيقت ضرورت ديگري ظهور مي‌يافت؛ كه به معناي بازسازي كامل شهرها نه صرفاً به خاطر دستيابي به شرايط بهتر زندگي بلكه خلق هدفمندتر و بهره‌برداري هرچه بيشتر از ميراث اجتماعي بود: زندگي‌اي كه آدمي بطور اتفاقي جرقه  و بارقه‌اي از آن را در اورشليم، آتن، فلورانس يا كنكورد تجربه كرده است. 


12: احداث مسكن به‌وسيلة جامعه
هم چنان كه پيشتر خاطرنشان كرديم، واحد مسكوني كانون اقتصاد زيست‌فناوري است. در حدود نود درصد ساختمانها در تمامي جوامع شهري به مسكن اختصاص دارند؛ بنابراين امروزه از منظر عمل گرايي، بصيرت كافي به وظيفة احداث مسكن امر اساسي در توسعة شهرهاست. تأمين و تدارك اجتماعي مسكن، در واحدهاي همسايگي منسجم، بنيان اقتصادي شهر زيست فناوري مي‌باشد. 
امروزه، حتي زيباترين بخشهاي مسكوني قرن نوزدهم، عمدتاً كهنه محسوب مي‌شوند. اين واحدهاي مسكوني بر حسب شيوه‌اي منسوخ  و محدود از زندگي شكل گرفته‌اند و تعداد اندكي از آنها حتي با نوسازي بنيادي نيز به سختي مي‌توانند تقاضاهاي جديد را برآورده سازند. اين واحدها برخي مواقع به عنوان پناهگاه صرف مفيد فايده هستند اما به عنوان چارچوبي براي زندگي ناكارآمد مي‌نمايند. تمامي نيازهاي جديد ما-‌آرزوي ما براي اجتناب از كارهاي پست غيرضرور، مراقبت‌هاي بسيار جدي و كارآمد از كودكان، به رسميت شناختن سرگرمي ‌و بازي به عنوان بخش انكارناپذير زندگي از دوران كودكي تا اخر عمر، نياز به آرامش و خلوت-‌موجد تقاضا براي قسم متفاوتي از مسكن و فرم شهري مي‌باشند. ما به شيوه‌هاي مختلف، آستانه‌هاي عصر جديد را درنورديده‌ايم، اما واحد مسكوني همچنان عقب مانده و چسبيده به روياهايي است كه ديگر ارضاء نمي‌شود و با نمايشي بيمارگون از سلايق مهجور تلاش مي‌كند به شرايطي كه ديگر وجود ندارد دست يابد و از بهره‌برداري از شرايط موجود و نويد دستاوردهاي انساني عاجر مي‌باشد. حتي بخش عمدة مسكن جديد كه به‌وسيلة ارگانهاي عمومي و بخش خصوصي ساخته مي شوند صرفاً نشان دهنده‌ي نوعي تجددگرايي تزئيني مبتني بر صُوري مهجور است. رهيافت جديد مسكن به واسطه ي اين واقعيت كه ديگر واحد مسكوني مطلوب براساس فاكتور يگانه-‌طراحي خوب، پيشرفت استثنايي در طراحي فني و نظام شديداً اجتماعي در بهره‌برداري از زمين‌-‌پيگيري نمي‌شود، متمايز مي‌گردد. زيرا در واقع مسكن انطباق بسيار بغرنج با مجموعه‌اي از نيازمندي‌هاست. بنابراين غيرمحتمل مي‌نمايد كه راه حلي ساده با اتكاء بر مفاهيم مكانيكي قادر باشد تمامي شرايط ضروري را برآورده سازد. آن چه كه در طراحي واحد مسكوني اهميت دارد ملاحظه‌ي الزامات جغرافيائي، اقتصادي، اجتماعي، فني و فردي در طرحي يگانه است. دستاوردهاي فني قرن بيستم نمي‌تواند با اقتصاد بازار آزاد و سلايق قرن نوزدهمي جور درآيد. اصلاحات و پيشرفتهاي به دست آمده مي‌بايست تماماً در يك راستا هماهنگ شوند بدين ترتيب چشمگيرترين دستاوردها تا لحظه‌اي كه هماهنگ نشوند، پيشرفت محسوب نخواهند شد، تصور خانه‌اي پيش‌ساخته كه در خلاء اجتماعي و زيست محيطي طراحي شده است چيزي خام، زيان آور و فاقد كفايت مي‌باشد. 
مسكن مدرن چيست، خانه‌ي مدرن عمدتاً‌ نهادي زيست شناختي است؛ و ساختاري تخصصي دارد كه به توليد مثل، تغذيه و پرورش اختصاص يافته است. اگر اين تعريف را اندكي بسط دهيم مي‌توان گفت خانه مسكوني ساختماني است كه براي آماده‌سازي و صرف غذا به شكلي سهل و آسان، تمهيد بهداشت و نظافت، استراحت و خواب به دور از تشويش جهان خارج، برقراري رابطه‌ي جنسي در خلوت و با حداقل آشفتگي در تمام طول سال و مراقبت از كودكان تحت شرايط مطلوبي از همراهي و نظارت برپا مي‌شود. 
لازم به ذكر نيست كه هيچ يك از اين فعاليتها به خانه محدود نمي‌شود. با اين حال خانه با تسهيلات خاص خود به شكلي ويژه براي اجراي تمامي فعاليتهاي فوق با همياري ضروري ديگر اعضاي خانوار انطباق داده مي‌شود. اگر به اين نيازمندي هاي اوليه‌ي جسمي، تدارك فضا براي تعامل اجتماعي، بازي و مطالعه اضافه شود، تعريف مسكن مدرن كامل مي‌شود. برخي از كاركردهاي معين كه منشاء خانوادگي دارند نيازمند فضاي كافي يا تسهيلات خاص هستند؛ اين كاركردها بيش از آن چه امروز شاهد آن هستيم نظير تولد بچه، بيماريهاي مسري، مراسم ازدواج و تدفين كه نيازمند ابنيه‌ي اجتماعي هستند بايد از كاركردهاي خانه كنار گذارده شوند. 
آن چه باقي مي‌ماند ديگر غيرقابل فروكاستن است. بارجعت تفريح به خانه از طريق گرامانون، راديو و سينما يا سيستم در حال ظهور تلويزيون‌ــ خانه‌ي مدرن چيزي را كه بسياري از بخشهاي صنايع متكي بر كار خانگي از دست داده بود مجدداً به دست آورده است. مضافاً راديو و تلفن، خانه را به مركز ارتباطي نظير بازار قديمي مبدل ساخته است. بدين ترتيب اگر برخي از كاركردهاي خانه ناپديد شده‌اند در عوض برخي كاركردهاي جديد به آن اضافه شده‌اند؛ در عين حال تمركز فزاينده بر كاركردهاي زيست شناختي در مجموع اهميت اين نهاد را در ارتباط با ديگر فعاليتهاي رقيب افزايش داده است. 
گمان مي رود به موازات جايگزيني بيكاري با فراغت و تفريح متوازن در آينده، زمان بيشتري در خانواده‌ي تك هسته‌اي در قياس با خانواده‌ي گسترده در خانه صرف شود. امروزه بسيار بيش از گذشته طراحي هوشمندانه‌ي محيط خانگي داراي اهميتي تعيين كننده مي باشد: اين طراحي جديد مستلزم داوري بسيار حساس و متوازن در تمييز نيازهاي اوليه‌ي و تبعي است. 
در حال حاضر براي تأمين عملكردهاي زيست شناختي واحد مسكوني مي‌بايست الزامات متعارف را بي‌امان كاهش دهيم. مي‌بايست نه تنها تمناي مهجور ”تزئين“ و اسراف فاحش ، بلكه تمناي مدرن تجملي به وسايل متنابه مكانيكي را رها كنيم. همان‌طوري كه هنري رايت براي اولين بار آشكارا اعلام نمود پي، بام و ديوارهاي ساده از مدتها قبل ديگر واقعيت ساختاري خانه‌ي مدرن را تشكيل نمي‌دهند. بخش عمدة چيزهايي كه قبل از 1750م. به ساختمان اضافه شد از طريق تزئينات بود. پس از اين دوره يكسري تسهيلات مكانيكي از قبيل گرمخانه، آب لوله‌كشي، حمام، اجاق آشپزي و چراغ گازي، مستراح، يخدان و سيستم حرارت مركزي، چراغ برقي، اجاقهاي برقي و گازي، سيستم هاي خودكار حرارتي  سردخانه، آنتن راديو، پاركينگ خودرو، و در نهايت پيشنهاد اوليه‌ي پالاديو[1039] در مورد تهويه‌ي هوا به پديده‌ي مكانيكي پرهزينه مبدل شده است. 
اين تسهيلات و ابزارهاي مكانيكي ماهيت خانه را به دو طريق دگرگون ساخته‌اند: انزواي خودكفاي خانه را در هم شكسته و آن را به واسطة راهها، لوله‌هاي آب، لوله‌هاي فاضلاب و گاز، سيم‌هاي برق، خطوط تلفن  به ديگر بخشها متصل ساخته‌اند. خانه به شكل عنصري از واحد گروهي و جمعي درآمده و كارآيي آن به عنوان سلول منفرد اينك به كارآيي و اقتصاد كل مشروط شده است. بدين ترتيب خانه‌هاي كاملاً مجهز، بدون طرح‌هاي شهري كاملاً متناسب، فقط مي‌توانند به بخش كوچكي از مواعيد مكانيكي خود دست يابند. 
از طرف ديگر اين اصلاحات و ملحقات هزينه‌ي تمام شدة خانه را افزايش داده است؛ در حالي كه اسكلت ساختمان در گذشته نود درصد كل هزينه را شامل مي‌شد، امروزه اين رقم به بيست درصد بالغ مي‌شود، و حتي هزينه كل واحد مسكوني كاملاً مجهز به تمامي تجهيزات مكانيكي و تسهيلات خدماتي نشان‌دهنده چهل و پنج تا شصت و پنج درصد كل هزينه‌ي واحد مسكوني است. كاهش دو درصدي نرخ بهره، صرفه‌جويي بسيار تعيين‌كننده‌اي را در مقايسه با دستاوردهاي ناخن خشك فناوري يا صرفه‌جوئي‌هاي ناشي از بكارگيري قطعات از پيش ساخته در هزينه‌ي تمام شدة ساختمان به ارمغان خواهد آورد. 
اگر بودجه خانوار را ثابت فرض نمائيم، بدين ترتيب تمامي گروهها درآمدي سهم بيشتري از درآمد خود را در سال 1940م. در قياس با 1740م. صرف مسكن نموده‌اند، يا به عبارتي ديگر اگر نسبت هزينه‌ها را ميان مسكن، پوشاك، غذا، و ديگر اقلام زندگي ثابت فرض نمائيم بنابراين كل درآمد خانوار مي‌بايست به مقدار قابل توجهي براي خنثي كردن افزايش هزينه‌ها افزايش يابد. بديل افزايش درآمد ، نقصان در تسهيلات، يعني فقدان فضا و تجهيزات مي باشد: جوامع معاصر تا حال حاضر براي بخش عمدة جمعيت، با نوعي ناكارآمدي تسهيلات كنار آمده‌اند. 
هنوز اصلاحات و پيشرفتهاي مكانيكي زيادي در راه است و روي هم رفته، تجهيزات داخلي واحد مسكوني تاكنون به صورت علمي سازماندهي نشده است. هماهنگي تمامي تسهيلات مكانيكي در يك محور كه توسط وزير مختار فولر[1040] پيشنهاد شد اينك به‌وسيلة كارخانه‌هاي توليدكننده‌ي واحدهاي پيش‌ ‌ساخته در امريكا اقتباس شده است؛ شكي نيست كه اين روند گسترش خواهد يافت كه اين نيز به معني پيشرفت اقتصادي مضافاً كارآمدي تجهيزات مكانيكي است، گرچه مي‌بايست تمامي دستاوردها را غنيمت شمرد با اين حال خردگرايي نمي‌تواند معضل افزايش هزينه ناشي از خدمات و تسهيلات را رفع  رجوع نمايد؛ مضافاً اين مسئله را نمي‌توان از طريق كاهش هزينه‌ي ديوارها، بام‌ها و كف‌هاي پيش‌ساخته حل كرد هر چند هريك از اين ها به نوبه‌ي خود اصلاحات تعيين‌كننده‌اي به شمار مي‌رود. دليل اين امر بسيار ساده مي‌باشد زيرا در حال حاضر، ديوارهاي خارجي خانه كوچكترين بخش از هزينه‌ي تمام شدة واحد مسكوني را به خود اختصاص مي‌دهد، بدين ترتيب تأثير كاهش هزينه ديوار به شكل تعيين كننده بدون كاهش هزينه‌ي زمين، تجهيزات ، اصلاحات ، هزينه‌ها تأمين مالي و خود ساختمان، بسيار ناچيز خواهد بود. توجيه استفاده از قطعات پيش‌ساخته مطلوبيت آنها در مقايسه با ديوارهاي حجيم بنايي است. واحدهاي پيش‌ساخته از ويژگي‌هاي خاصي در زمينة گسترش ، نوسازي و تعديل برخوردارند كه قديمي‌ترين اشكال ساختماني فاقد آن هستند. 
بخش عمدة دستاوردهاي مكانيكي در روند معاصر سازي واحد مسكوني طي قرن گذشته ناقص باقي مانده‌اند. از اين رو آن چه كه در زمينه آسايش داخلي ساختمان-‌اتاق‌هاي گرم در زمستان، آب لوله‌كشي، كاهش تقاضا در زمينة خدمات خانگي-حاصل آمده است از طريق قرباني كردن وسعت خانه هرز رفته است. هر راه حلي در زمينة معضل مسكن كه از مواجهه با اين واقعيت‌ها اجتناب نمايد هم‌چنان كه پيشتر به تفصيل توضيح داده‌ام فريبنده مي باشد. خانه‌ي معاصر نمي تواند خانه‌اي ارزان قيمت باشد، تشبيه صرفه‌جوئي‌هاي احداث خانه به توليد خودرو به واسطة توليد انبوه بي‌نهايت گمراه كننده است. مضافاً ساخت كاراوان‌هاي مسكوني كه اخيراً در ايالات متحده متداول شده است تمام و كمال اين معنا را اثبات كرده است. ساختن خانه‌اي كوچك كه هماهنگي روان‌شناختي زندگي قرباني اقتصاد فضا نشود راه حلي دروغين است. اقتصادي كردن احداث خانه با حذف سردابه با علم به اين كه انبار چه در زيرزمين يا در طبقات با هزينه‌اي يكسان عنصري ضروري براي زندگي خانوادگي است، راه حل دروغين است زيرا ذخيره و پس انداز در تمامي فرايندهاي اقتصادي داراي نقش اساسي است. براي كاستن از هزينه، زير ساخت و ساز بردن بخش عمده‌اي از زمين نيز راه حلي مناسب نيست زيرا هزينه‌ي آن زياد و مضافاً باعث حذف فضاي باز و نور آفتاب مي شود. تأمين تمامي تسهيلات مكانيكي زندگي مدرن و عجز از تأمين فضاي قابل استفاده با كيفيت مطلوب، درست به مثابه ديوارهاي لخت و خالي قرن نوزدهمي، و عدم تجهيز آن با دستاوردهاي مكانيكي نيز دروغي بيش نيست : خانه‌اي كه به اين شكل احداث مي‌شود ارزان خواهد بود. اما نيازهاي زندگي شهري معاصر را برآودره نخواهد ساخت. 
در نهايت پيشنهاد فولر و ديگران در توسل به نوع بسيار متحرك واحد مسكوني در حل معظلات مسكن نيز راه حل فريبنده‌اي است. فرض پيشنهاد فوق اين است كه مي‌توان از هزينه‌هاي اجتماعي نظير مدارس، خدمات، بيمارستان، كتابخانه، حكومت و جاده‌ها به شكل دائمي با اجتناب از ورود به نواحي كه اين خدمات عرضه مي شود شانه خالي كرد، يا به هنگام درخواست سهم نگهداري اين تسهيلات جابه جا شد. بازگشت به زندگي كولي‌وار و حركت از نقطه‌اي به نقطه ديگر براي تفريح، با خانه‌ي متحرك يا كاراوان، مي‌تواند براي آنهايي كه اشتياق به زندگي در خانه‌ي قايقي، يعني بديل آبي خانه‌ي متحرك دارند، دلچسب باشد. اما چنين خانه‌اي رابطه‌ي انگلي با نزديكترين جوامع همسايه داشته يا مي‌بايست فاقد ضمائم فرهنگي و اجتماعي ضروري باشد كه بدون آنها آدمي به سطح يك قايقران نزول مي‌كند: پيشنهادي كه به تعبير احمقانه براين باور اتكا دارد كه ”ساختمان خود‌كفا“ قادر به تأمين زندگي ”خودكفا“ است. اين قضاوت حتي در مورد بهداشت نيز صدق نمي‌كند. 
راه حل فوق نيز نوعي تخطي مضاعف به شمار  مي‌آيد زيرا تلاش مي كند خانه را غيراجتماعي كرده و تمامي موارد زندگي مبتني بر همكاري و تعاون را نابود سازد، اين در حالي است كه عميق‌ترين نياز زندگي معاصر انسجام مجدد ارگان‌هاي همياري با تشكيل واحدهاي جديد اجتماعي است. مخلص كلام اين كه طفره از زندگي اجتماعي با اتكاء بر ماشين كه بر كاراوان و اردوگاهها مبتني است يكي از مضحك‌ترين اختلاط‌هاي ايدئولوژيك مي‌باشد كه دنياي مدرن، مملو از آن يعني فرزندان روان رنجور، رمانتيسيسم و مكانيسيسم مي‌باشد: بدين ترتيب معضل مسكن با تقليل آن به سرپناه و خداحافظي از مناسبات اجتماعي كه تنها از طريق همكاري نزديك و اسكان دائم نضج مي‌يابد رفع و رجوع مي‌شود. 
دليل عقب ماندگي فرم مسكن در سرتاسر دنياي متمدن اين است كه هيچ گونه تحول بنيادي مگر از طريق باز‌ توزيع درآمد اجتماعي امكان پذير نيست. آلونك تبلور فقر فيزيكي است. تخريب آلونك‌ مي‌بايست با امحاي فقر همراه باشد در غير اين صورت هيچ نيست. همين طور، احداث خانه‌هاي مناسب با پرورش انساني، به توليد و توزيعي بستگي دارد كه به طور مستقيم تابع استانداردهاي زيست‌‌ فناوري در عرصه‌ي مصرف باشد و در دسترس همگان قرارگيرد. هرگونه تلاشي براي تأمين مسكن مناسب مي بايد اين معضل محوري اقتصاد را مورد هجوم قراردهد. 
بنابراين احداث مسكن اجتماعي مستلزم جنبش‌هاي فعال اتحاديه‌اي و تعاوني است كه در وهله نخست دستمزد‌ها را افزايش داده و مدعي سهم بيشتري از محصول كل گردد و به تقاضاي و درخواست‌هاي سياسي كارآمد براي احداث مسكن با كمك‌هاي دولتي منجر شود : در وهله‌ي دوم اين جنبش‌ها مي‌بايست سازماندهي و مديريت احداث واحدهايي را مد نظر قراردهد كه بر تفسير و محوريت نياز مصرف‌كننده متكي باشد و به عنوان واسطه‌اي ميان ارگان‌هاي رسمي، مؤسسات خدمات حرفه‌اي و ساكنان آتي عمل نمايد: و رد پاره‌اي موارد مي‌بايست خود اين جنبش ها نظير فرانكفورت  قبل از تسلط نازيسم رأساً وارد عمل شوند. خدمات آموزشي نهادهاي مذكور كم‌اهميت‌تر از عملكرد سياسي آنها نيست. 


13: مدرسه به عنوان هسته‌ي اجتماعي
با معناترين واقعيت دربارة زندگي جمعي معاصر، همه شمولي ماشين از طريق ابزارهاي مكانيكي براي تكثير، ضبط و انتقال علائم و نمادها نيست: بلكه اين نكته از اهميت شايان توجهي برخوردار است كه مواريث پس از انتقال به شكل متزايدي بي معنا و بي حاصل مي شوند مگر آن كه با وقوف مجدد بر زندگي هدفمند جمعي، همراهي شوند. زيرا يك شهر، در ايفاي نقش خود، عرصه‌اي براي تعامل ”قدرتهاي دنيوي و معنوي“ است، همچنانكه اگوست كنت گفته است، شهر محيط اجتماعي متمركزي است كه مديران و انسانهاي پرشور و شوق، همچون گرته‌برداران و مبدعين مي‌توانند در قلمروي مشترك نسبت به يكديگر واكنش نشان دهند. جامعه‌اي كه نتواند ساختارهاي لازم براي زندگي مشترك را طراحي و احداث نمايد همواره زيربار باقي مانده و با نقاط ضعف دست و پا خواهد زد:  در اين جامعه، ساختمانهايش سينه به سينه‌ي آسمان مي‌سايند اما ظرفيت اجتماعي اش براساس دستاوردهاي كارآمد، حقيرتر از يك شهرك روستايي است.
كليسا هسته‌ي اصلي شهر قرون وسطايي بود و تمامي نهادهاي همجوار در سلطه‌ي آن قرارداشتند: آدمي در هيچ نقطه‌اي از زندگي روزمره نمي‌توانست اهداف كليسا را فراموش كند يا از خدماتش دوري گزيند. در شهر دورة باروك، كاخ هسته‌اي مشابه كليساي قرون وسطا بود، تئاتر و تالار موسيقي و گالري هنر بخشي از چشم‌انداز آن به شمار مي‌رفتند؛ و ميدان خريد و فروش، و ميدان مشق تابعي از سبك و سياق حيات كاخ بودند: صنعت نيز به منظور برخورداري از مزايا، همچنين حمايت و پشت‌گرمي به كاخ وابسته بودند. در اقتصاد پارينه‌فني، كارخانه همان نقش كاخ رابر عهده مي‌گيرد؛ حال آن كه در متروپليس ، بازار در تمامي اشكالش از نوار مغازه‌ها در حاشيه‌ شريان‌هاي حمل و نقل تا بانكها و بورس اوراق بهادار و دفاتر حق العمل كاري، نقش تعيين كننده‌اي را در طراحي شهر يا نبود طرح بازي مي‌كند و تمامي خصائص جديد در الگويي نو با تنش‌هاي متفاوت، تأملات متفاوت در تمامي نهادهاي شهر مجدداً متبلور مي شوند. 
خصائص جديد اقتصاد زيست ‌فناوري چيست؟ مشاهده‌ي اين خصائص چندان دشوار نيست: خانه و مدرسه، به همراه تمامي عملكردهاي اجتماعي تخصصي‌شان، هسته‌ي اصلي جامعه‌ي جديد را شكل مي‌دهند. همان‌طور كه منطقه‌ي جديد، شهر به مفهوم دقيق مي‌باشد-‌حكمي كه صرفاً يك استعاره نيست‌-مي‌توانيم در منطقه‌اي كاملاً‌ سازمان‌ يافته نهادهاي متناظر آن را مشاهده كنيم كه ديگر نه در خدمت يك طبقه يا اقليت، بلكه به مثابه ارگانهاي تمام عيار يك جامعه عمل مي‌نمايند. 
در شهرهاي قديمي، حتي محلات داخل شهر كه برروي روستاهاي قديمي شكل مي‌گرفتند فاقد هويت فيزيكي بودند. اين بخشها علي الظاهر و فقط نام خود را از ناحيه‌ي شهري كه با آن ادغام شده بودند، جدا مي‌كردند. در حقيقت حومه‌هاي شهري، حيات و هستي خود را با علائم مشهود وحدت و جدائي آغاز كردند؛ اما به استثناي حومه‌هاي دوردست و خوش شانس، درو اقع مابقي به واسطة گسترش شهر بلعيده مي شدند. در شهرهاي جديد، هر واحد همسايگي داراي حدود مشخصي است. اندازة اين واحدها بر مبناي دسترسي آسان كودكان از دورترين واحد مسكوني به مدرسه و زمين بازي كه بيشترين فعاليتها در آنجا متمركز است، تعيين مي‌شود. الگوي طراحي اين واحدها نيز براساس ضرورت انفكاك مدارس و منازل از سروصداي آمد و شد و مخاطرات آن ناشي مي‌گيرد. بنابراين شريان‌هاي اصلي آمد و شد از ميان واحدهاي همسايگي عبور داده نمي‌شوند. اين شريان‌ها مي‌توانند در مرز واحدهاي همسايگي به جهت ايمني و رفاه به واسطة بيشه راهها از اين واحدهاي فضايي منفك شوند: جداي از اين كه صافي‌هاي آمد و شد  در واحدهاي همسايگي مي بايست در اين راستا ]انفكاك فضايي آمد و شد شرياني از واحدهاي همسايگي[ عمل نمايند، ضرب‌آهنگ حركت مي‌بايست با رعايت پياده‌ها تنظيم شود. امروزه حتي روستاهاي دورافتاده نيز از عنصر ايمني و فراغت از اين دلواپسي مصون نيستند. 
در عين حالي كه مدرسه به نهاد عمومي و نماد عمدة فرايند آموزش مبدل شده است، ابزارهاي آموزش مدرن همواره به خود زندگي متصل باقي مانده‌اند. هيچ بنايي به تنهايي نمي‌تواند تمامي اين ابزارها را در خود گرد ‌آورد و اين انديشه كه با احداث ساختمان‌هاي بزرگ با گنجايش 1500 تا 3000 دانش‌آموز و توسعة مقياس واحدهاي همسايگي به نحوي كه قادر باشند دانش‌آموزان لازم براي اين نهاد را تدارك كنند ميتوان به عنوان تحريفي خاص نظام مگالوپلتين كنار گذارد. واحد همسايگي مي‌بايد در حوزه‌ي فهم  علاقه‌ي يك نوجوان سامان گيرد، به نحوي كه زندگي روزانه، وحدت و معناي واحد اجتماعي بزرگتر را در نزد وي تداعي كند؛ همين طور مي‌بايد تلاش كرد صنايع سبكي را كه مستقيماً در خدمت اين واحد فضايي هستند در طراحي آن دخالت داد. واحد همسايگي مي بايست واجد ناحيه‌اي فشرده و به قاعده‌ي صنعتي نه تنها شامل پاركينگ، پمپ بنزين، بلكه لباسشويي و نانوايي نيز باشد حتي اين ناحيه مي‌تواند داراي كارگاههاي كوچك برقي نظير نجاري و توليد پوشاك باشد، مثالها و نمونه‌هايي از فرايندهاي مختلف صنعتي كه كودك نه تنها مي‌بايست در مدرسه با آنها آشنا شود بلكه به مثابه تجربه‌ي آموزشي در آنها مشاركت نمايند. بي شك مشاهده‌ي بي‌واسطه ي تمامي انواع پيشه‌ها در كارگاههاي آتن، دقت بصري و فهم هوشمندانه‌ي فرايندهاي هستي كه لازمه ي پرورش اذهان توانا مي‌باشد را براي افلاطون و همشهريانش، كه از سه هزار نفر تجاوز نمي‌كرد، فراهم ساخت. در صورتي كه واحد همسايگي، زمينة استقرار انواع ديگري از فعاليتها-‌نظير مهدكودك و يا كارگاه نقاشي‌-را فراهم آورد، ارزش آموزشي لوازم و تجهيزات مستقر در آن شديداً افزايش خواهد يافت. 
آموزش طبقاتي اعصار گذشته، همچنين آموزش‌هاي حرفه‌اي كوته بينانه‌ي نظام‌هاي گذشته ، هردو با مفهوم زيست فناوري آموزش كه بر بسط، پالايش و انسجام تجربه‌ي انساني در وجوه متكثر آن متكي است در تناقض هستند. پرورش وتربيت بواسطة كشفيات حسي و بصري محيط پيرامون ، تعميق  پالايش مشترك و جمعي احساسات در فعاليت هاي گروهي ورزشي، در تئاتر، جائي كه ناظر و بازيگر نقش‌هاي خود را مبادله مي‌كنند، همچنين در جشنهاي اجتماعي و آئين‌هاي مذهبي و بالاتر از همة اينها در روابط دوستانه، عشق، آميزش جنسي. كه مشغله‌هاي اصلي زندگي بشمار مي‌آيند. و مابقي امور چيزي جز زمينه سازي و شالوده‌ي تجارب آموزشي نيست. روند كنشگرانه و عملكر با قاعده‌ي كارگاه، كارخانه، مزرعه و اداره، ياور عمدة نظام آموزشي بشمار مي‌آيند: و بسيار فراتر از آموزش صرف در جهت تمهيدات لازم براي تقبل مسئوليت‌هاي اقتصادي، بلوغ دانش‌آموزان، براي انتظام صنايع نيز داراي اهميت مي باشد. سؤال واقعي در هر مرحلة]از زندگي[ اين نيست كه آدمي به چه كاري مشغول است بلكه اين است كه آدمي درصدد برآوردن چه آمالي است؟ مناسبات و روابط اقتصادي روزمره هنگامي بامعنا مي‌شوند كه به قاعده‌مند ساختن هرچه مطلوبتر زندگي كمك نمايند؛ بدين ترتيب با گذار از نظام تخصص‌گرايي به اقتصاد متوازن شخصي و صنعتي مي‌بايست تلاش بيشتري را در جهت بسط شخصيت منعطف و چند ‌وجهي آماتورها، در قياس با توانائي‌هاي حرفه‌اي  متخصصين به عمل آوريم.
در آمريكا، بخشي به واسطة به لرزه‌ درآمدن نظام كاستي و بخشي  به جهت پذيرش چالش نواحي مرزي، توانستيم به نوعي آموزش سرزنده، قبل از هجوم كامل ماشين دست يابيم: ما در حال حاضر مي‌بايست آن را در جهاني كه هم به ماشين و هم  به انتظام عالي علوم نيازمند است، باز يابيم. اما انسجام جديد، صرفاً با كمك رويه‌هاي نهادي تخصصي قابل حصول نمي‌تواند باشد. بهترين مدارس در پاره‌اي از مقدمات ، حتي از فقيرترين شهرها، فقير باقي مي‌مانند. شهر مجدداً همچون گذشته ذيل نظام اقتصاد زيست‌فناوري به ابزار اصلي آموزش يعني مدرسه‌ي جامع براي نوجوانان و دانشگاه براي بزرگسالان مبدل مي شود، در حالي كه كارخانه، تالار شهر، كميته‌ي سياسي و انجمنهاي علمي، به مثابه گذشته به ضمائم مدرسه تبديل مي شوند. تحت چنين شرايطي دستاوردهاي بسيار با اهميت‌، غيرقابل اجتناب خواهد شد و آن اينكه فرايندها و فعاليتهاي مدرسه در مجموع در جهت تمهيد قالبي براي فرايندهاي اجتماعي تمايل پيدا خواهند نمود. 
آموزش جوانان، مشغله‌ي اصلي تمامي جوامع مي باشد؛ و مدرسه يكي از نخستين نهادهاي انكشاف يافته در شهر است. با اين حال در فرهنگهاي متقدم، الگوي ثابت و امكانات محدود بزرگسالي پديده‌اي موجود تلقي مي‌شد و فرايند آموزش اساساً ، فرايند تزريق زندگي به قالبهاي از پيش ‌تعيين ‌شده به شمار مي‌آمد. پس از قرن هيجدهم اين قالبها شكسته شدند؛ بدين ترتيب دورة آموزش و دورة تجربه به عوض آنكه به جواني محدود گردند به تماميت زندگي تسري يافت. اين فقط مرگ بود كه نقطة پاياني تلقي مي شد. از قرن هيجدهم به بعد تحت تكانه‌هاي روانشناختي و رؤياهاي انقلابي سياسي، مدرسه جايگاه تعيين‌كننده‌اي را در كل نظام سياسي كسب كرد : از روسو و فيخته تا جان ديوئي و كروچه، ‌تعليم و سياست، دست در دست يكديگر حركت كرده‌اند و دلواپسي اصلي آموزش عمومي به ثمرنشاندن جامعه‌ي سياسي مطلوبتر از طريق فرايندها  و ابزارهاي جمعي بوده است. 
به واسطة رشد صنايع تخصصي ماشيني ، فرصت‌هاي آموزشي در محيط‌هايي غير از مدرسه در شهرهاي آشفته و بي‌قاعده كه اين رژيم به وجود آورد، بسيار محدود شده است. فن‌آوري نظام‌مند كارخانه يا اداره‌ي مدرن در عين حالي كه خود فرايند را عقلاني‌تر مي‌ساخت همزمان از آنهايي كه در مصادر امور بودند خردزدايي-يعني ترويج اتوماسيون و انديشه‌زدايي-مي‌كرد. در اقتصاد جهان چه روي داد كه هم ارز آن در جهان نمايش نيز بوقوع پيوست؛ شنونده‌ي راديو، ناظر تصاوير متحرك (سينما و تلويزيون) بدان تمايل داشتند كه منفعل و مشروط به ماشين عمل نمايند. نتايج اين جريان، رشد رفتار غيرعقلاني در بحبوحه‌ي استقرار نظام بسيار دقيق ماشيني و تحليل چيزي كه مانهايم آن‌را عقلانيت محتوايي ناميد، بود. 
براي جلوگيري از گسترش اين گسست، مي‌بايست عناصر خردگرايي و انسانگرايي در رفتار انساني به شكل وافي و كافي در سازمان مدرسه و شهر درج شود و همزمان فرايندهاي اجباري و خودكار كه دركارخانه و اداره همچون ميدان مشق نظامي سيطره داشت، كاهش يافته و ضعيفتر ‌شدند. اين مفهوم در ميان عوامل عديده‌ي ديگر، به معناي استفاده از واحدهاي كوچك، كه برمبناي مشاركت و فعاليت مستقيم قالب‌زده مي‏شود در تمامي مراحل سازماندهي بود: غول پيكرگرايي مي‌بايست به چالش طلبيده مي‌شد و غيرقابل هضم بودن آن نه تنها به لحاظ مكانيكي، بلكه به جهت انساني نيز اثبات مي‌شد. 
ما در هر بخش از شهر، نيازمند واحدهايي هستيم كه رفتار مبتني بر همكاري و هوشمندي را جايگزين مقررات توده‌اي، تصميمات توده‌اي و اعمال توده‌اي كه از طريق مديران و رهبران برج عاج‌نشين تحميل مي‌شود، نمايد. گروههاي كوچك، طبقات اجتماعي كوچك، محلات كوچك و....نهادهايي كه بر اساس مقياس انساني قالب ‌زده مي‌شوند براي رفتار هدفمند جامعه‌ي مدرن ضروري هستند. ما به شكل احمقانه‌اي شيوه‌هايي را كه واحدهاي بزرگ مي‌توانند تمامي فرصت‌ها را محدود نمايندمورد چشم‌پوشي قرار داديم . اين غفلت نه تنها در عرصه‌ي اصطكاك فيزيكي، فضا، يا هزينه‌هاي بالاسري مديريتي و ماشين‌وارگي، بلكه تحليل فرصت‌ها براي افراد داراي استعداد خاص نيز روي داد. بدين ترتيب سر ريموند آنوين بر اين نكته پاي فشرد كه بيست شهر با جمعيتي معادل پنجاه هزار نفر نه تنها به شكلي مناسب در قياس با يك شهر يك ميليوني مي‌تواند اداره شود بلكه فرصت‌هاي مضاعفي را براي شهرداران يا مديران شهري در قياس با شهرداران مراكز بزرگ فراهم مي‌آورد. اين حكم در مورد تمامي بخش‌هاي جامعه نيز صادق است. ما از تعداد انگشت‌شماري از افراد در زمينة مديريت و خدمات تخصصي انتظار امور غيرممكن را داشته و از تقاضاي امور عملي و ممكن از كساني كه به‌قدر كافي براي كنترل و مديريت وظايف كوچك تبحر دارند عاجزيم. با وجود نهادها و شهرهاي بيش از اندازه بزرگ، دانشكده‌ها و شركت‌ها تعجبي ندارد كه به آساني قرباني دستگاه تبليغات، روزمر‌گي‌ها و مستبدين مطلق عنان مي‌شويم.
از قرن نوزدهم، معيار زندگي به مدرسه نفوذ كرد و مدرسه به ابزاري اساسي در جهت‌گيري مؤثر جامعه به طرف غاياتي به رغم تصور اعضا و طبقات حاكمه مبدل شد. پيشرفته‌ترين مدرسه‌ي اوايل قرن نوزدهم باغ كودكان ناميده مي‌شد كه در قرن بيستم مهد كودك نام گرفت. هر دو اين مدارس از شيوه‌‌ي مهجور، كه كودكان را بزرگسالان كوچك تصور مي‌كردند دور بودند. بدين ترتيب، مدرسه در مفهوم نوين آن را مي‌توان محيطي براي رشد زيست‌شناختي و اجتماعي تعريف كرد: محيطي كه به شكل خاص به رشد مرتبط بوده و فرآيند‌هاي رشد را ديگر تخطي تصادفي از الگوي آرماني تلقي نمي‌نمايد. 
مدرسه ذيل رژيم پارينه‌فني و متروپليتن، وظيفة ترغيب مردم به سوي مطبوعات (به مفهوم عام)، كسب مهارت در حساب و مطيع محركهاي بيروني را بر عهده داشت. امروزه مدرسه وظيفة تبديل جامعه به واحدي كه قادر به كنترل سرنوشت خود، همچنين توانايي تنظيم و تغيير تمامي جنبه‌هاي فعاليتي، عملي و ابزاري، شخصي و اجتماعي را داشته باشد، برعهده دارد. دورة معاصر در تعقيب نظم فزاينده، مدرسه را در موقعيت مركزي قرار داده كه در قرون وسطا به كليسا تعلق داشت
گذار مدرسه از موقعيت مربوط به دورة پارينه‌فني به دوره‌ نوين را مي‌توان در گذار از مدرسه‌ي مشق به مدرسه‌ي ارگانيك، از مدرسه‌ي كودكان به مدرسه‌‌ي كودك-بزرگسال، از محيطي خشك به محيطي سرزنده، و از مباحث ابتر و القائات مكانيكي به پيمايش آزاد و نظم مبتني بر همياري به مثابه فرايند بهنجار زندگي، به عنوان جزئي از اين تغيير و تبدل مشاهده كرد. مراحل آموزش مدرن را مي‌توان به واسطة گذاراز مدرسه نيمه وقت كه به يك ساختمان محدود مي‌شد به مدرسه‌ي تمام وقت كه كليت زندگي واحد همسايگي، شهر و منطقه را ارزيابي نموده و در آن مشاركت مي‏كند، گذار از نظام آموزشي كه بخش عمده‏ي حقايق وموازين ارزشي آن به وسيله‏ي محيط واقعي وعمل اجتماعي نفي مي‏شد به آموزشي كه با تقاضا و امكانات زندگي عجين شده و ديگر نيازي به تحريف واقعيتها براي انطباق با اهداف و آرمان نيست، تشبيه كرد. 
امروزه شكافي عميق نو را از كهنه جدا مي‏سازد به نحوي كه هيچ جامعه‏اي تا كنون نتوانسته است بر آن فائق آيد؛ زيرا اين شكاف صرفاً موضوع برنامه‏ي جديد، گونه‏ي جديد ساختمان ونگرشي نو از سوي دانش‏آموزان، معلمان و والدين نيست: بلكه فائق آمدن بر اين شكاف به معناي هماهنگي مجدد نيازهاي عملي وآموزشي جامعه از طريق باز‏سازي آشكار ساختار كلي است. در صورتي كه مدرسه‏ي جديد را هسته‏ي اساسي اجتماع تلقي كنيم كه حامل ميراث اجتماعي است، همين سلول محاط، شكل‏ ساختار و عناصر ويژه آن، در فرايند توسعه از اهميت چشمگير برخوردار خواهند بود.
مؤسسات وابسته به مدرسه عبارت از كتابخانه‏ي عمومي، سالن مطا‏لعه، كارگاه‏هاي‌‌‌عمومي استوديوها، آزمايشگاهها، تالارعمومي ‏رقص و سالن‏هاي تئاتر هستند. در آمريكا، مدرسه و مركز خدمات رفاهي[1041] نشان داده‌اند كه چگونه ميتوان فعاليت‌هاي متفاوت را به طور كار آمد تجميع نمود به نحوي كه در يك ساختمان واحد براي تمامي سطوح سني امكان ارائه‌ي خدمات وجود داشته باشد. دراينجا نيز آنچه جامعه‌ي زيست فناور را متمايز مي‌سازد به كارگيري مؤسسات جديد نيست بلكه سازمان و انسجام مطلوب به عنوان بخش ضروري و اوليه‌ي كلّ مي‌باشد. اغلب واحدها‌ي همسايگي، حتي در نقاطي كه مسكن اجتماعي قرين موفقيت بوده است، فاقد چيزهايي فراتر ار ابتدائي‌ترين تسهيلات فيزيكي براي زندگي خوب اجتماعي مي‌باشند.
نقد اين پيشنهادها بدين معنا نيست كه آنها و هر توقعي در مقياسي مشابه وراي منابع مالي جوامع موجود قرار دارند. اين حكم در مورد مسكن خوب نيز صادق است: هر دو نكته]يعني سازمان و انسجام كافي[ را مي‌توان به صورت كامل پذيرفت. در نظام صنعتي كه صرفاً به توليد كالاهاي قابل فروش در بازار معطوف است چيزي نظير مازاد ضروري براي مصرف متوازن و فعاليت‏هاي خلاق، توليد نكرده‏ايم كه واقعيت غيرقابل انكار نظام اقتصادي موجود است. غفلت، بيماري، جنايت، كالاهاي بي‏ارزش به طرق مختلف علائم كاستي‏هاي محيطي و كم خوني اقتصادي است.
تا اينجا درباره‏ي هسته‏هاي اصلي مدني واحدهاي همسايگي سخن رانده‏ايم. اين نهادها مي‏بايست به‌قدري بسط يابند تا تمامي پهنه‏ي شهر را در بر گيرند؛ اين هسته‏هاي مدني مي‏بايست ساختمان‏ها و سازمان‏هايي را در مقياس منطقه‏اي در خود جاي دهند. گر چه صعود به منطقه]در سلسه مراتب فضايي[ مستلزم تفاوت‏هايي در مقياس، اندازه، تخصص و فرصت مي‏باشد، با اين حال واقعيت اين است كه تمامي تسهيلات مورد نياز در چارچوب گسترده‌ي ]منطقه‌اي[ مي‌بايست به مثابه عناصر فعّال در حيات كوچكترين و ساده‌ترين واحدها نيزموجود باشد. بدين ترتيب دانشگاههاي بزرگ، موزه‌ها و آزمايشگاه‌ها كه درخدمت نخبگان سراسر جهان مي‌باشند‌‌‌‌ بديل خود را در جوامع محلي كوچك خواهند يافت. توزيع همزمان موسسات         بيش از اندازه بزرگ متروپليتن به واسطه تكثير واحدها‌ي محلي -نظير موزه‌ي متروپلين و كالج‌هاي شهر نيويورك-گام لازم به سمت انسجام شهري است. 
در اينجا مهمترين نكته پذيرش ماهيّت هسته‌هاي مدني و ضرورت اقتصاد اجتماعي است. صنعت مي‌بايست نيازهاي اجتماعي و خانگي را سر لوحه‌ي برنامه‌ريزي خود قرار دهد و شركت‌هاي صنعتي به مجاريي هدايت شوند كه مازاد لازم براي تجهيزات و ساختارها ــ تجهيزات كارآمد و ساختارهاي زيبا ــ كه لازمه‌ي حيات شهري هستند از آن ‌ها ظهور و بروز يابند. اقتصادي كه به شكل كارآمد مديريت شود شمار كارگران يدي و روبوت‏ها را كاهش داده، شركت‏هاي مبتني بر فروش و تبليغات رقابتي را كوچكتر،و وقفه‏ها و اتلاف‏هاي مصرفانه را حذف و در نهايت شمار پزشكان، معلمين، مديران، هنرمندان، دانشمندان و محققين را چند برابر خواهد كرد.
اقتصاد مبتني بر زيست فناوري مستلزم آن است كه علائق و فعاليت‌هايي كه مستقيماً در خدمت زندگي قرار دارند، در سرلوحه‌ي امور و آن‌هايي كه در مرتبه‌ي ابزاري قرار دارند، نظير استخراج مواد خام، آماده‌سازي و فرآوري مواد غذايي، تبديل مواد خام به اشكال مفيد بيشمار در مرتبه‌‌‌‌‌‌ي دوّم اهميت قرار گيرند. كميّت، جهت و جريان فعاليت‌هاي ابزاري مي‌بايست نه بر اساس معيارهاي بازار كه نيازهاي انساني تعيين شود كه سال به سال و از نسلي به نسل ديگر بواسطه آرزوهاي اكثريت و انسان‌ها‌ي با كفايت تأييد مي‏شوند.”كميته‌ي ملي منابع“ در گزارش خود پيرامون شهرها (1937 م.) اين نكته را تأييد نمود كه ”تفريح، آموزش، رفاه و بهداشت سريع‌ترين رشد را در بين خدمات عمومي شهري دارا  هستند“. به موازات آن كه شهرها به طور گسترده محمل برنامه‌ريزي و طراحي قرار مي‌‌‌‌گيرند، اين فعاليت‌ها سهم متزايدي از كل منابع مالي جوامع را به خود اختصاص خواهند داد: تبلور و ظهور كارآمد اين فعاليت‌ها وظيفة مهم معماران، شهرسازان و مديران خواهد بود.


14: مفهوم اجتماعي شهر
برنامه ريزي شهري و احداث مسكن در دورة اخير داراي كاستي‌هاي بسياري بوده است زيرا آناني كه اين امور را بر عهده داشتند فاقد نگرش روشن از كاركردهاي اجتماعي شهر بودند. آن‌ها تلاش كردند اين كاركردها را از طريق پيمايش سطحي فعاليت‌ها و جاذبه‌ها‌ي عرصه‌هاي معاصر شهري استخراج نمايند، و علي‌الظاهر به اين نكته پي نبردند كه كاستي‌هاي فاحش، تلاش‌هاي ناصواب و هزينه‌هاي نابجايي وجود دارد كه نمي‌توان آن‌ها را به صرف احداث تأسيسات بهداشتي يا تعريض معابر كم‌عرض رتق فتق كرد. 
شهر به عنوان واقعيت فيزيكي صرف موضوع پژوهش‌هاي زيادي بوده‌است. بااين‌همه، مفهوم شهر به عنوان نهاد اجتماعي چيست؟ پاسخ‌هاي اوليه‌ي به اين سؤال از سوي افلاطون، ارسطوو نويسندگان ناكجا‌آباد باور از سرتوماس مور تا رابرت آوئن روي‌هم‌رفته قانع‌كننده‌تر از پاسخ‌هاي مدون جامعه‌شناسان بوده‌است؛ غالب رسائل معاصردر خصوص”جامعه‌شناسي شهري“ در آمريكا دستاورد مهمي در باره‌ي اين مسئله به همراه نداشته است.
يكي از عميق‌ترين تعاريف شهر توسط جان استو[1042] از ناظرين صديق لندن عصر اليزابتي[1043] چارچوب‌بندي شد:”انسان‌ها در شهرها و كشورها به منظور درستكاري و سودجوئي گردهم مي‌آيند، مختصر اين كه اين دو كالاهايي بودند كه با شهرها، توده‌هاي مردم و انجمن‌ها ظهور يافتند. بدين ترتيب انسان در وحله‌ي نخست به واسطة گفتگوي صميمانه از توحش و اجبار به ملايمت در رفتار، انسانيت و عدالت رهنمون شد در نتيجه آنها به داد و ستد دقيق و درست با زيردستان و هم‌شأنان خود رضايت دادند همچنين فرمانبري و اطاعت از رؤسا و مافوقان را آموختند. همچنين اعتقاد به خدا به شكل مناسبي عرضه شد، و مقررات خداباوري بسيار مناسبتر از نواحي خارج از شهردر شهرهاي پرجمعيت، به واسطة قابليت همگاني و گردهمائي‌ها به اجراء گذاشته مي‌شد؛ نتيجه اين كه ساكنان شهرها به نحو مطلوبي در تبعيت از نظم هدايت شدند و به نحو مطلوبي به لحاظ بهره‌برداري از خود‌آموزش يافتند.... هنوز هم رفتار مبادي آداب، اوربانيتاس[1044] خوانده مي‌شود زيرا اين مفهوم درشهر به منصه‌ي ظهور رسيد. مخلص كلام اين كه انسان به واسطة استماع مكرر، به نحو مطلوبتري در مقابل آموزه‌هاي دين مجاب مي‌شود و از آن جائي كه آن‌ها در چشم و نظر ديگران زندگي مي‌كنند با اقتداء به الگو و سرمشق به سهولت به عدالت خو كرده و به واسطة ننگ و سرافكندگي از آسيب ]رساندن به ديگران[ باز داشته‌ مي‌شوند.
”كشورها و حكومت‌ها نمي‌توانند بنيان مطمئني جز عشق و خوش‌قلبي-البته پس ازخداباوري-داشته‌باشند كه اين‌ها نيز در شهر‌ها پرورش يافته و حفظ مي‌شوند، جائي كه انسان‌ها با اتكاء بر معاشرت دو جانبه و مصاحبت با يكديگر به مشتركات، تعاون و پيوند رونق بخشيدند.“ 
بي‌هيچ اميدي به بسط و گسترش بصيرت بنيادي كه درتوصيف فوق موج مي‌زند . مفهوم جامعه‌شناختي شهر را به قرار زير جمع‌بندي كرده‌ام:
شهر مجموعه به هم پيوسته‌اي از گروههاي اوليه و انجمن‌هاي هدفمند است: گروههاي اوليه نظيرخانواده و واحد همسايگي از وجوه مشترك تمامي جوامع شمار مي‌آيند، حال آنكه انجمن‌ها، خاص حيات شهري مي‌باشند. اين گروههاي متنوع كه از طريق سازمان‌هاي اقتصادي پشتيباني مي‌شوند داراي ويژگي كم و بيش جمعي توده‌اي و يا حداقل تحت كنترل عمومي قراردارند كه همة آن‌ها در ساختمان‌هايي نسبتاً محدود مستقر مي‌شوند. تأسيسات اصلي فيزيكي شهر، موقعيتي ثابت، پناهگاه دائمي تسهيلات پايدار براي تجمع، تعامل و ذخيره‌سازي است؛ ابزار اساسي اجتماعي حيات شهر، تقسيم كار اجتماعي است كه نه تنها به زندگي اقتصادي بلكه به فرايندهاي فرهنگي خدمت مي‌كند.
شهر در مفهومي كامل‌تر خود، شبكه‌ي جغرافيايي، سازمان اقتصادي، فرايند نهادي و تئاتري براي عمل اجتماعي و نماد زيباشناختي وحدت جمعي است. شهر از يك طرف چارچوب فيزيكي براي فعاليتهاي اقتصادي و معمولي خانگي و از طرف ديگر جايگاه سنجيده‌اي براي با معناترين اعمال و اشتياق‌هاي پالايش يافته‌ي فرهنگ انساني است. شهر مروج هنر و ]خود[ هنراست؛ شهر موجد تئاتر و خود تئاتر است. در شهر به عنوان تئاتر است كه هدفمندترين فعاليت‌هاي آدمي صورت‏بندي شده و از طريق شخصيت‌هاي متعارض و هميار، حوادث و گروهها به اوج خود دست مي‌يابد. 
بدون نمايش و درام اجتماعي كه از طريق تمركز و تشديد فعاليت‌هاي گروهي ظهور و بروز مي‌يابد فعاليت منفردي وجود ندارد كه در شهر به اجراء گذاشته شده‌باشد كه نتوان آن را در نواحي روستايي به اجراء گذارد ــ و در واقع به اجراء گذاشته‌نشده‌است .سازمان فيزيكي شهر مي‌تواند اين نمايش را خدشه‌دار ساخته و يا آن‌را عقيم نمايد؛ يا مي‌تواند از طريق تلاش‌هاي سنجيده‌ي هنري، سياسي و آموزشي آن‌را بسيار غني بخشيده و در تنظيم صحنه و طراحي، ايماء و اشاره‌ي بازيگران، عمل نمايش راتقويت كرده و مورد تأكيد قرار دهد. بيخود نيست كه آدمي زيبايي‌ها وزشتي‌هاي شهر را به جان خريده است: اين نشانه‌ها]زشتي‌ها وزيبايي‌ها[ هستند كه فعاليت اجتماعي انسان را مشروط مي‌نمايند. و اگر بي‌ميلي عميق ازسوي ساكنان شهر براي ترك محلات بسيارخفه‌ كننده به سمت محيط بسيار مطبوع حومه-حتي يك حومة‌شبه‌باغ!-وجود دارد اين تمايل تا حدودي توجيه‌پذير است:زيرا شهر درحيات متنوع وكثير‌الوجه‌خود، در فرصت‌هاي زيادي كه براي ناهماهنگي وتعارض اجتماعي فراهم مي‌كنند،خالق درام است، كه حومه‌ها فاقد آن مي‌باشند.
مي‌توان شهر را از جنبه‌ي اجتماعي، به عنوان چارچوب خاصي در راستاي خلق فرصت‌هاي متمايز براي زندگي مشترك و درام جمعي با معنا توصيف كرد. به واسطة اشكال غيرمستقيم پيوند و معاشرت باكمك علايم، نمادها وسازمان‌هاي تخصصي، تدارك تعامل رو در رو، شخصيت شهروندان كثيرالوجه مي‌شود؛ اين وجوه حلقه‌هاي خاص، استعدادهاي اكيداً پرورش يافته، گزينه‌ها و سلايق ظريفشان را بازتاب مي‌نمايد، اين شخصيت ديگر چهره‌ي كم وبيش سنتي رام نشده و چموش را به واقعيت به عنوان كلّ عرضه نمي‌كند. در اينجاست كه امكان ظهور ازهم گسيختگي شخصي نهفته است، و در همين جاست كه نياز براي انسجام مجدد ازطريق مشاركت گسترده در كل انضمامي و قابل مشاهده جمعي رخ مي‌نمايد. آنچه را آدمي نمي‌تواندبه عنوان جامعه‌ي آشفته و گنگ در تصور و خيال خود بگنجاند مي‌تواند به عنوان شهروند يك شهر تحمل و تجربه نمايد. ساختمان‌ها وطرح‌هاي يكپارچه‌ي شهروندان به نماد وابستگي اجتماعي تبديل مي‌شود، هنگامي كه محيط فيزيكي انسجام و انتظام خود را از دست داد كاركردهاي اجتماعي مستقردرآن به سختي تبلور وتظاهر مي‌يابند.
انسان اجتماعي قبل از آن كه به طور تام و تمام به شخصيت انساني خود دست يابد، مي‌بايست به هزاران جزء تجزيه شود: به نحوي كه تمامي استعدادهايش، تمامي‌گرايشات عقلي، تمامي‌تعلقات و وابستگي‌هايش، به واسطة آميزش با ديگر استعدادها، گرايشات و بافت‌هاي همان ذات و طبيعت متلون شود. پيوند‌هاي جمعي يكپارچه جوامع ابتدايي به‌وسيلة اين روابط تخصصي تضعيف مي‌شود، اماّ زنجيره‌ي تمدن با  گذار از پيچ وتاب چندگانه به لايه‌هاي رنگارنگ وبسيار پيچيده پررنگ‌تر مي‌شود. از آگاهي ساده‌ي انسان درقبيله يا خانواده آگاهي بسط يافته همراه با پيوند‌ها، روابط خاص و گروههاي انكشاف يافته ظاهر مي‌شود: گذار از عادت به انتخاب: از قالبي ثابت به تعادل پوياي نيروها، از هر آنچه پيش آيد خوش‌آيد به درك وطراحي مجدد زندگي، تماماً نشان دهنده‌ي سير بسط وتكامل اجتماعي وانساني هستند. انتقال و گذر از تاكيد بر همگوني‌ها و پذيرش جمعي گروههاي اوليه به گزينه‌هاي انتقادي، همكاري‌هاي هدفمند و نمايان و نتيجة عقلاني گروههاي ثانوي، يكي از كاركردهاي عمدة شهر مي‌باشد. شهر در حقيقت حد اعلا و پيچيده‌ترين فرم فيزيكي انواع زندگي جمعي مي‌باشد.
يك نتيجه با معنا از مفهومي كه براي شهر قايل شديم نشأت مي‌گيرد: بدين معنا كه واقعيت‌هاي اجتماعي ، في‌نفسه امور اصلي و اساسي هستند و سازمان فيزيكي شهر، صنايع و بازارهايش، خطوط ارتباطي و آمد و شد آن مي‌بايست در خدمت نيازهاي اجتماعي قرارگيرند. اين در حالي است كه در توسعة شهرها طي قرن نوزدهم، ما كالبد شهر را به شكل متزايدي گسترش داديم و هسته‌هاي اجتماعي، ارگان‌هاي حكومتي، آموزشي و خدمات اجتماعي را به عهده‌ي تعويق نهاديم، امروزه مي‌بايد هسته‌هاي اجتماعي را عناصر اصلي در طراحي شهرهاي معتبر و با ارزش تلقي نمائيم. لكه‌گذاري و بهم‌پيوستگي مدارس، كتابخانه‌ها، تئاترها، مراكز اجتماعي، اولين وظيفه در تعريف و تحديد واحد همسايگي و طراحي خطوط اصلي شهر يكپارچه مي‌باشند.
اگر آن چه در بالا رفت تفسير دقيقي از ماهيت شهر باشد، بخش عمده‌اي از آنچه ذيل برنامه‏ريزي شهري صورت گرفته است مي‌بايست ناديده گرفته شده و بي‌اعتبار تلقي شود. بدين ترتيب برنامه‌ريزي شهري چيزي فراتر از كار پرده‌دار و جمعدار تئاتر در تكوين درام هملت با كاركردهاي اساسي زندگي در شهرها انجام نداده‌ است. البته اين نه به معني نفي برنامه‌ريزي شهري بلكه به معناي ترديد در كارآمدي آن است. برنامه‌ريزي شهرها به ‏وسيله‌ كساني كه تاكنون خود را شهرساز مي‌دانستند شبيه آن است كه جمعدار تئاتر خود به نوشتن نمايش‌نامه پرداخته يا كارگرداني با بازيگري خلط شود.
گر چه برداشت ما از ساختار فيزيكي شهرها طي قرن نوزدهم حتي با اتكاء بر مفاهيم صرف فيزيكي، يعني جا به جائي مردم و خدمات صنايع، ناكافي بوده است، برداشت مردم از ساختار اجتماعي و فعاليت‌هاي اجتماعي شهرها نيز نابجا بوده است. حتي آنهائي‌كه مشتاقانه درجهت پيشرفت كوشيده‌اند باتوجه به ديدگاهايشان در خصوص تحولات مادي كه از قضا بسيار با‌اهميت نيز هستند، به ساختن ابنيه‌اي صرف راضي شدند. امّا ساختمان‌ها شهر را بوجود نمي‌آورند؛ طراحي مناسب و مطلوب ساختمان‌ها، فقط بخشي از برنامه‌ي ضروري اجتماعي به شمار مي‌آيد.
از منظر طراحي شهري، نظريه‌ي جامعه شناختي گروهها داراي تأثير مستقيم بر طرح شهر مي‏باشد. يكي از معضلات بر سر راه پيوندهاي سياسي اين است كه ما تشكيلات فيزيكي لازم براي آن را تدارك نديده‌ايم. ما در تدارك مكان‌هاي لازم، ساختمان‌هاي ضروري، تالارها، اتاق‌ها و محل گردهمائي‌ها شكست خورده‌ايم. از اين رو در شهرهاي بزرگ سالن‌ها و ادارات مركزي كهنه كه فقط به روي اعضاي بسيار سخت‌كوش حزب باز هستند، مورد توجه قرار گرفته‌اند. اين معنا در مورد صنايع نيز صادق است، فرصت‌هاي سياسي براي ارتباط و معاشرت حتي ناچيزتر بوده‌است. در چند بخش صنعتي مي‌توان شاهد تالارهاي مجهز با وسعت كافي براي گردهمايي كارگران بود؟ 
در اينجا به نقل قولي از وب(ها)[1045] اشاره مي‌كنم كه مي‌نويسند”تصور نمي‌كنيم ميان كارآمدي نظام سنديكايي و ترفيع آن به تراز سازمان خدمات اجتماعي، صرفاً با تدارك ساختماني نظير وزارتخانه‌هاي دولتي كه بتوان در آن تمامي اتحاديه‌ها را با هر گرايشي در كنار يكديگر به نحو شايسته مستقر كرد ارتباط چنداني وجود داشته باشد“.
گردهمائي‌هاي شهري نظام سياسي نيوانگلند از آن جايي كه واجد ابعاد و اندام‌هاي لازم بود واقعيتي انكارناپذنر مي‌باشد. شهروندان در ساختماني مخصوص يعني تالار شهر رو در رو با يكديگر ملاقات مي‌كردند. آن‌ها همشهريان خود را از نزديك ملاقات مي‌نمودند وبه سخنانشان گوش فرا مي‏دادند و مسايل مربوط به واحدهاي بلافصل خود را كه در معرض فهم و ديد قرار داشت به بحث مي‌گذاشتند. با اين حال دنياي غرب در پي زيستن ذيل نظام دوكراتيك مرموز و تجريدي بود كه به واحدهاي محلي به چشم باجه‌هاي رأي‌گيري نگاه مي‌كرد. ما تاكنون فاقد اراده يا بصيرت تدارك تالارهاي گردهمايي، فضاهايي مخصوص كميسيون‌ها و دفاتر دائمي بوده‌ايم. به همين دليل مي‌بايست واحدهاي همسايگي و سازمان‌هاي گروهي را به مثابه اهداف سياسي جامعه كه مهمترين كاركردها را داشته باشند سازماندهي نمائيم. تعجبي ندارد در توده‌هاي درهم و برهمي كه شهر مي‌ناميم، زندگي سياسي به عنوان اِعمال مشخص وظايف و اهدف، راه را براي انواع انحرافات و زندگي انگلي زيركانه باز كرده‌است. برعكس در جوامع جديد كه به عنوان يك واحد اجتماعي، با انسجام مشهود در معماري، با تعداد كافي از سالن‌هاي گردهمائي محلي براي فعاليت‌هاي گروهي، نظير ساني‌سايدگاردنز. ال. آي.، طراحي شده‌اند زندگي ناب سياسي، به همراه عمل جمعي كارآمد و مفهوم احياء شدة مسئوليت به آرامي رشد كرده‌است.
نتيجه اخلاقي حاصله بسيار ساده است و آن اينكه مي‌بايست واحدهاي اجتماعي تام و تمام طراحي نمود. مي‌بايست شهرها را طراحي كنيم: در طراحي و آرايش نهادهاي اجتماعي، تدارك مناسب و سرويس‌دهي مطلوب آن‌ها، كليد راهنمايي براي مابقي ساختار شهر نهفته است. در عرصه‌ي خدمات صرفاً فيزيكي مي‏بايد صرفه‌جويي‌ها‌ي اكيد و حتي امساك را اِ عمال نموده و در عرصه‌ي خدمات آموزشي و سياسي مي‌بايست با گشاده دستي هزينه نمائيم. اين به معناي نظم نوين  در طراحي و گونه‌ي متفاوت طراح مي‌باشد. بدين ترتيب كه مي‌بايست تأكيد و كانون توجه خود را به شكل متزايدي از تنظيم صحنه به نمايش (درام) معطوف كنيم نتيجه اين كه ضبط و ربط همبستگي‌ها و فعاليت‌هاي اجتماعي توجه كامل شهرساز را به خود جلب خواهد نمود و اين روند به نوبه‌ي خود باعث تحليل مهارت‌هاي ابزاري برنامه‌ريزي شهري به امور تقريباً ثابت شده و در عين حال انرژي قابل توجه و حمايت اقتصادي را براي هنرهاي معنادار و عاطفي از قبيل نقاشي و پيكرتراشي، نمايش و موسيقي‌ آزاد خواهد ساخت و اين هنرها مجدداً اهميت بيشتري را از بهداشت و فاضلاب و شيوه‌هاي دقيق مربوط به گندزدايي كسب خواهند كرد.
بدين ترتيب، واحد اوليه‌ي برنامه‌ريزي، ديگر نه خانه و نه بلوك‌هاي مسكوني، كه خود شهر است، زيرا فقط بر حسب اين شكل‌بندي پيچيده‌تر اجتماعي است كه هر فعاليت يا ساختمان خاص معنا مي‌يابد. هدف اينگونه برنامه‌ريزي، كارآمدي في‌نفسه‌ي صنعت، تقليل بيماري‌ها، يا گسترش في‌نفسه‌ي فرهنگ نيست. هدف، برجسته‌ترساختن زندگي جمعي است. هدف، گسترش قلمرو مفهوم انسان است به نحوي كه در نهايت هيچ عمل، هيچ برنامه و هيچ حركتي از ارزش‌هاي انساني تهي نباشد و يا در كمك  متقابل به شهروند و جامعه دچار كاستي نگردد. هنگاني كه اين درام (نمايش) شديداً مورد توجه قرار گيرد و به شكل مطلوب به صحنه آيد تمامي بخش‌ها واجزاء زندگي، خيزشي از انرژي اجتماعي را در زمينة تغذيه، كار، جفت‌گيري، و خواب احساس خواهد كرد كه نه كمتر از گذشته بلكه بسيار بيشتر از آن خواهد شد و بدين ترتيب زندگي علي‌رغم گسست‌هاي لحظه‌اي، متانت و يگانگي يك اثر هنري جمعي را باز خواهد يافت. خلق اين زمينه، نيل به اين بصيرت، احياء توانائي‌هاي فردي از طربق پيوند يك كل برانگيزنده‌ي زيباشناختي و قابل فهم، ماهيت هنر برنامه‌ريزي شهري است . و كمتر از اين، به هيچ وجه وافي مقصود نخواهد بود.


15: ساختار تأليفي
در اينجا به نكته‌ي مهم ديگري در مورد ماهيت اجتماعي شهر خواهيم پرداخت. مصلحين و هواداران نوسازي اجتماع، كه كارشان يادآور برخي شكست‌هاي ناخوشايند در نظام اجتماعي است، به ساده‌سازي در جهت معكوس تحريك مي‌شوند. آن‌ها در پي چنان هماهنگي مطلقي هستند كه ترجمان آن در زندگي واقعي هدف آنان را خنثي و عقيم خواهد گذارد. محققين كه به پژوهش در زمينة تحقق مدينه‌ي فاضله پرداخته‌اند به نقاط ضعف كمال‌گرايي آگاهند. زيرا اين نقاط ضعف اينك در دولت‌هاي تماميت‌خواه جديد متبلور شده‌است، جائي كه روياهاي افلاطون، اتين ‌كابه و ادوارد بلامي در مراحل متفاوت محقق شده است. آنچه كه در اين روياها ناپيداست مفهوم و معناي تحقق آن‌ها نيست بلكه تحقق نيازهاي اساسي انسان براي ناهماهنگي و تعارض است عناصري كه پذيرش و رفع و رجوع آن لازمه‌ي رشد روانشناختي است.
زماني كه در پي انتظامي مبتني بر حس همكاري در طراحي شهرها هستيم، لاجرم در پي نظمي گام خواهيم برداشت كه انواع عميق‌تر تعارض، اقسام محركهاي فكري و پيچيده‌اي از ناهماهنگي بتوانند به منصه‌ي ظهور برسند. مخلص كلام اين كه، ما در پي نظم تأليفي هستيم. از اين‌رو به طرح‌ها و بناهايي نياز داريم كه در برابر هجوم امواج تحول و رقابت ايده‌هاي نو متحجر باقي نمانند. براي نمونه مي‌توان شيوه‌ي جديدي از زندگي خانوادگي را تصور نمود كه در مواجهه با فاجعه‌اي مخرب رخ نموده و بازنگري سريعي را در طراحي مسكن و توسعة شهر‏ي  را ضروري مي‌سازد: اشتياق شديد به توليد مثل مي‌تواند با ديدگاهي محتاط در خصوص حفظ تعادل كه به سختي به دست آمده از تناقض و روياروئي در آيد. چنين تعارضاتي را مي‌توان درتمامي سطوح شاهد بود؛ چالشي كه اين تعارضات در پي دارند از اهميتي همسان براي تشريك مساعي هم ‌دلانه در جهت نيل به زندگي مطلوب برخوردار مي‌باشند. تمامي اين مطالب نياز قاطع و سازنده به تنوع در زندگي شهري است، تنوعي در عرصه‌ي گروههاي]اجتماعي[ ، شخصيت‌هاي متفاوت و فعاليت‌هاي متنوع.
جوامع بسيار كوچك كه مي‌بايست تفاوت‌هاي اساسي ميان مردم و گروهها را مسامحتاً در آنها مورد چشم‌پوشي قرار داد، تا جوامعي بسيار بزرگ كه نمي‌توانند بدون بي‌نظمي حاد اختلاط يافته و يا از در مخالفت با يكديگر در آيند، از تدارك محيط مطلوب براي رشد شخصيت انساني عاجزند. همدلي خوب است و آقا و خانم ليندا[1046] در اسناد آن به عنوان نشانه‌اي از ميدل تاون[1047] موفق عمل كردند: نشانه‌اي برجسته، مشخصه‌ي تمامي بخش‌ها‌‌ي جهان به استثناي شهرهاي كوچك بخش‌هاي مياني آمريكا. با اين حال همدلي خوب تماميت وظيفة انسان اجتماعي نيست، بسياري از دستاورد‌هاي والاي معنوي نه از خشنودي‌هاي ناچيز، بلكه حاصل شكست‌ها‌ي بزرگ، آشتي‌ناپذيري، دلسردي و ناخشنودي بدست آمده‌است: كتاب جامعه‌ي حضرت سليمان در عهد عتيق، اشعياي نبي، اورفيدوس،شكسپير، دانته و ماكياولي شواهد و قرايني دال بر ناهماهنگي در اورشليم، آتن، فلورانس و لندن مي‌باشند. رشد روانشناختي بسيار بامعنا‌تر از اقناع جسماني است؛ ما در طراحي شهرها مي‌بايست محيطي به اندازة كافي بزرگ و غني تدارك نمائيم كه به ”جامعه‌ي مدل“ تنزل نيابد.
شايد درك پاتريك گدس از چالش حيات‌بخش ناسازي و تنافر بود كه او را به سمت نوسازي مراكز تاريخي و نه احداث باغ شهرهاي مدل رهنمون كرد؛ علي‌رغم معضلات مبتلابه، غلبه بر گرايش صاحبان منافع در مخالفت با نوسازي مراكز شهري موجود، شايد درست در همين جاست كه ما مي‌توانيم انگيزه‌هاي لازم براي خلق بهترين طراحي را پيدا كنيم: در اين خصوص مي‌توان به آمستردام و دستاوردهاي عظيم فرانكفورت و برلين قبل از تسلط نازي‌ها اشاره كرد. اگر قرار است شهر به‌طور كار‌‌‌‌آمد عمل نمايد نبايست آن‌را به شكل محيطي جدامانده مد نظر قرار داد: شهري با يك طبقه‌ي اجتماعي، يك قشر اجتماعي، با يك نوع خاص از فعاليت صنعتي، امكانات كمتري را براي اشكال والاي دستاوردهاي انساني در مقايسه با محيط شهري كثيرالوجه فراهم مي‌سازد. ( اين حكم در مورد منطقه نيز صادق است.) اگر بخش‌هاي متروپليتن طي نسل گذشته به هزينه‌ي شهرهاي كوچكتر رشد كردند اين امر تا حدودي بدان جهت بود كه تحت اقتصاد متروپليتن، كثيرالوجهي فقط در نواحي متروپليتن امكان رشد يافت.


16: مباني نظم شهري
آدمي مي‌تواند در پاسخ جامعه شناختي به سوأل شهر چيست؟ تعدادي سوالات با اهميت ديگري را پيش بكشد. مهمتر اينكه مي‌توان سؤالي در باره‌ي اندازة مطلوب شهر عرضه كرد ــ يا اين كه آيا يك شهر مي‌تواند به رشد خود تا جائي ادامه دهد كه يك منطقه‌ي شهري منفرد، مثلاً نيمي از قاره‌ي آمريكا را بپوشاند وبقيه جهان را به خراج‌گزار خود تبديل نمايد؟ از منظر سازمان فيزيكي خدمات شهري-كه برنامه‌ريزي متروپليتن در گذشته فقط به آن توجه مي‌كرد-اين فرايند مي‌تواند  بي‌نهايت پيش برود. امّا اگر شهري صحنه‌ي فعاليت اجتماعي است و در صورتي كه نيازهايش به واسطة فرصت‌هاي عرضه شده به گروهها ي اجتماعي متمايز تعريف مي‌شود كه از طريق هسته‌هاي خاص انجمن‌ها و نهادهاي مدني عمل مي‌نمايند، تعريف محدوده‌هاي شهري مي‌بايست از اين واقعيت تبعيت نمايد. بدون اين محدوده‌ها جامعه فاقد كانون‌هاي اجتماعي خواهد بود.
افلاطون اندازة مطلوب شهر را پذيرش پنج هزار نفر جمعيت مي‌دانست. اين رقم نشان‌دهنده‌ي تعداد‌ي جمعيتي بود كه مي‌توانستند صداي سخنران را بشنوند و درزندگي سياسي عصر او مشاركت فعّال داشته‌باشند. در  عصر ما، تسهيلات فني نوين، بسياري ازكاركردهاي اجتماعي را دگرگون ساخته است: امّا اصل محدوديت همچنان الزام‌آور مي‌نمايد. لوكوربوزيه در يكي از طرح‌هاي اوليه‌ي خود، عدد سه ميليون نفر را براي سكني در شهر برگزيد، رقمي كه به سادگي بيانگر جمعيت شهري پاريس بود، امّا به‌سختي مي‌توان آن‌را به عنوان هنجاري عقلاني از توسعة شهري پذيرفت. اگر اندازة واحد شهري، تابعي از سازمان توليدي و فرصت‌هاي فرهنگي و تعامل فعال اجتماعي باشد اطلاعات قطعي معيني براي تعيين نسبت جمعيت به خدماتي كه شهر مي‌بايد ارائه نمايد به دست خواهد آمد. بدين ترتيب با سطح كنوني از فرهنگ در آمريكا، براي احدث دانشگاه در يك شهر يك ميليون جمعيت لازم خواهد بود. بسياري از عناصر، به شرط آن كه ملحوظ شوند، ميزان پذيرش دانشگاه و جمعيت پايه را تغيير خواهند داد؛ به اين ترتيب هرگز نمي‏توان ادعا كرد كه اگر يك ميليون نفر جمعيت براي تأسيس يك دانشگاه لازم باشد، دو برابر شدن جمعيت به معناي احداث دو باب دانشگاه خواهد بود. همچنين مي‌توان ادعا كرد كه به فرض ثبات ساير چيزها، پنج ميليون نفر جمعيت نمي‌تواند دانشگاهي كار‌آمدتر از واحدي كه يك ميليون نفر جمعيت آن‌را تدارك مي‌كند به‌وجود آورد. بديل ديگر در شناخت اين نسبت‌ها ادامه‌ي فعاليت تعداد قليلي از مؤسسات موجود بسيار پر از ازدحام و بيش از اندازه بزرگ مي‌باشد كه تسهيلات اصيل آموزشي خود را نه گسترش كه محدود خواهند نمود.
آن چه كه در اين رابطه اهميت دارد رقم مطلق جمعيت يا مساحت نيست: گرچه در جنبه‌هاي مشخصي از زندگي، نظير اندازة شهر كه قادر است از طريق بار‌آوري طبيعي خود را باز توليد نمايد مي‌توان چنين محدوده‌هايي را تعيين كرد. آن چه كه با معناست تبعيّت اندازه از روابط اجتماعي مورد نظر است. با وجود اين اندازة جمعيتي بهينه‌اي وجود دارد كه هرگونه افزايش وراي آن موجد معضلاتي نامتناست با بهره‌هاي آن است . همچنين اندازة بهينه‌اي براي گسترش سطوح شهر وجود دارد كه فراتر از آن رشد شهري روابط بامعناي اجتماعي را فلج مي‌سازد. وسائط سريع حمل ونقل، به عرصه‌ي منطقه‌اي باشعاع شصت و پنج تا صدوشصت كيلومتر وحدتي بخشيدند كه لندن و همپستيد پيش از ورود راه‌آهن زير زميني واجد آن بودند. با اين حال هنوز فعاليت كودكان به مسافت قابل پياده‌روي در حدود چهارصدمتر محدود مي‌باشد؛ اين حدّ براي گردهمايي آزادانه و مكرراً مردان در واحدهاي همسايگي تقريباً بي‌معناست، گرچه مي‌توان آن را به طور اخص حوزه‌ي نفوذ يك دانشگاه بري اقليت خاص، يا كتابخانه‌ي مركزي مرجع، يا بيمارستاني كاملاً مجهز تعريف نمود.
عرصه‌ي سكونت‌گاههاي شهر‌ي بالقوه به واسطة استفاده از خودرو و هواپيما اكيداً افزايش يافته است؛ در عين حال ضرورت رشد پيوسته‌ي شهر ي براي تعامل، به نوبه‏ي خود به واسطة استفاده از تلفن و راديو كاهش يافته است. در قرون وسطا فاصله‌ي هشتصد متري از مركز شهر، حدّ بيروني شهر قلمداد مي‏شد. رشد بلوك به بلوك شهر بزرگ به موازات خيابان‌هاي كريدوري‌اش، از جميع جهات نفي و انكار انواع بهينه‌ي مجتمع‌هاي شهري است كه اختراعات و ابداعات جديد ما بدان نايل شده‌اند. براي تمامي اقسام معاشرت‌هاي تصادفي، منطقه واحد زندگي اجتماعي محسوب مي‌شود: اما در صورتي كه تمامي سطح ناحيه مملو از سكنه گردد منطقه به مثابه واحدي خوش بافت قادر نخواهد بود به طور كارآمد عمل نمايد زيرا ازدحام بيش از اندازه، شريان‌هاي آمد و شد آن را بند آورده و تسهيلات اجتماعي‌اش را ناكارآمد خواهد ساخت. 
محدوديت در اندازة جمعيت، تراكم و وسعت ضرورت اجتناب‌ناپذير براي معاشرت كارآمد اجتماعي است؛ و اين محدوديت‌ها مهم‌ترين ابزارهاي برنامه‌ريزي اجتماعي ــ اقتصادي عقلايي به‏شمار مي‌آيند. ناخشنودي از استقرار اين محدوديت‌ها در گذشته عمدتاً حامل دو عامل بوده است: نخست اين كه تمامي تحولات در افزايش حجم، نشانه‌ي پيشرفت و به طور خودكار ”مطلوب براي تجارت“ تلقي مي‌شد؛ ثانياً اين باور وجود داشت كه اين محدوديت‌ها اساساً ارادي هستند كه به معناي ”كاهش فرصت‌هاي اقتصادي“ مي‌باشند ــ يعني انقباض فرصت‌هاي كسب سود از ازدحام و تراكم ــ كه به توقف جريان غيرقابل اجتناب تحول رهنمون خواهد شد. هر دو اين گزاره‌ها خرافه‌اي بيش نيستند.
محدوديت در ارتفاع، امروزه در تمامي شهرهاي آمريكا متداول است و محدوديت آشكار در زمينة تراكم به قاعده‌اي در تمامي مستغلات مسكوني شهري در انگلستان مبدل شده است: بدين ترتيب چيزي كه قبلاً محال به نظر مي‌رسيد امروزه جامه‌ي عمل پوشيده است. چنين محدوديت‌هايي به‏طور ملموس شمار جمعيت را محدود نمي‌كند بلكه صرفاً فرصتي در دست برنامه‌ريزان و مديران است تا شمار مراكزي را كه جمعيت در آن‌ها اسكان مي‌يابند افزايش دهند و مانع از آن شوند كه مراكز موجود بر پايه‌ي الگوي انحصارگرا گسترش يابند.
محدوديت‌هاي مذكور براي تجزيه‌ي لكه‌هاي بدون كاركرد و بيش از اندازه بزرگ شهرهاي گذشته ضروري به شمار مي‌آيند. ذيل اين شيوه‌ي طراحي، شهرساز فرصت مي‌يابد همان گونه كه پرفسور وارن تامپسون اظهار نظر كرد”شهرتك هسته‌اي“ رابه ”شهركثيرالمركز“ تبديل نمايد كه در آن مجموعه‌اي از محلات، كه به شكل مناسب فاصله‌گذاري و محدود شده‌اند، از پس وظايف خود براي شهري كه به شكل نامناست سازمان يافته‌است، برآيند. بيست پارچه شهر، در منطقه‌اي كه زيست محيط و منابع‌اش به‌طور مناسب برنامه‌ريزي شود، تمامي مزاياي متروپليسي با جمعيت يك ميليون نفر را بدون مسايل مبتلابه آن ــ سرمايه‌هايش در تسهيلات زيان‌آور به هدر مي‌رود و قيمت زمين‌هايش در سطحي تثبيت شده كه مانع از انطباق آن‌ها با نيازهاي نو مي‌شود ــ در برخواهد‏ داشت. 
همين تحول امروزه نيز به چشم مي‌خورد. منابع نو فناوري از انرژي، حمل ونقل و ارتباطات، ديگر از بزرگراههاي قديمي تبعيت نمي‌كنند. امروزه انرژي الكتريسيته با چشم‌پوشي از محدوديت خودروهاي چرخدار بر روي كوهها به پرواز در مي‌آيد؛ هواپيما با رهايي بيشتر، بر روي مرداب‌ها و كوهها به پرواز در آمده و سفر خود را نه در يك جاده كه دريك دشت  به پايان مي‌برد. حتي بزرگراههاي جديد، نظير بزرگراه نيوجرسي و وست‏چستر كه عملكرد محلي دارد، كم و بيش برسامانه‌اي متكي است كه توسط بنتون مك‌كي[1048] در مقالات مختلفش پيرامون ”بزرگراههاي بدون شهر“ صورتبندي شد. كامل‌ترين طرح شبكه‌ي مستقل بزرگراهي، هم از نواحي روستايي و هم از شهرهايي كه آن‌ها را دور مي‌زند، منفك است. و بدين ترتيب از تجاوز و تعدي، نظير سامانه‌ي خط‌آهن محفوظ مي‌ماند. در چنين سامانه‌ي حمل ونقل،هيچ مركز منفردي، نظير متروپليس دوران گذشته، نمي‌تواند به نقطه كانوني تمامي امتيازات و مزاياي منطقه‌اي مبدل شود؛ برعكس كل منطقه براي اسكان آمادگي ‌مي‏يابد. 
حتي بدون نظارت هوشمندانه‌ي بخش عمومي احتمال مي‌رود كه طي نسل آينده پراكنش و تمركز‌زدايي تسهيلات شدت بيشتري يابد. ”بزرگراه بدون شهر“ به ”شهربدون بزرگراه“ منجر مي‌شود جائي كه در آن معاشرت پيوسته و صميمي انساني در تمامي سطوح دست بالا را دارد. اين درست  طرح اوليه‌ي ماشين محور رودتاين[1049] مي‌باشد كه به‌وسيلة ادگار چمبلس[1050]و طراح اسپانيايي شهر خطي (سوريا اي ‌ماتا) به تصوير كشيده‌شد، زيرا ”شهربدون بزرگراه“ بر نگرش منطقه‌بندي كار‌آمد كاركردها از طريق طراحي تمام و كمال اوليه و نه مقررات قانوني كورابتناء دارد. ”شهربدون بزرگراه“ شهري است كه بخش‏هاي عملكردي متنوع آن به واسطة عوارض زمين به مثابه مناطق شهري از يكديگر منفك شده و به شكل مناست براي مصارف خاص طراحي مي‌شود: بدين ترتيب كه هيچ‌گونه تلاشي براي تدوين طرحي يكنواخت از الگويي واحد براي بخش‌هاي صنعتي، تجاري، مسكوني و اجتماعي صورت نمي‏پذيرد.
اولين طرح مدون از اين نوع شهر، ابتداً توسط رايت و اشتاين درطرح رادبرن به سال 1929 ميلادي آماده شد؛ گونه‌ي جديدي از طراحي كه درمقياس محدود ــ با استقلال كامل از الگوي پيشنهادي رايت و اشتاين-همزمان در كلن و هامبورگ تكرار شد. به جهت محدوديت‌هاي اعمال شده بر طرح در سنخيت با الگوي رايج خانه‌هاي ييلاقي و فرم‌هاي مهجور معماري، الزامات شيوه‌ي جديد برنامه‌ريزي چندان كه بايد در طرح رادبرن بكار‌گرفته نشد. با اين حال خطوط كلي همبستگي‌ها و روابط الگوي جديد مشهود مي‌باشد: جدايي آمد و شد پياده از حمل و نقل موتوري به شكلي تمام عيار، جدايي محلات مسكوني از جاده‌هاي عبوري،‌ الگوي ناپيوسته‌ي خياباني؛ و تبلور و قطبش حيات اجتماعي در هسته‌هاي اجتماعي ويژه، كه از واحد همسايگي با مدرسه، زمين بازي و استخر شنا آغاز مي‌شد، از نشانه‌هاي نگرش نو بود.
به واسطة همزماني اين تلاش‌ها بود كه اصول و مباني شهرهاي چند هسته‌اي آن‌طور كه شايد و بايد مستقر شد. اين طرح‌ها به طور قطع و يقين به فرصت‌هاي كامل براي گروههاي اوليه با تمامي مشخصات الگوهاي رفتاري در ملاقات‌هاي مكرر مستقيم و معاشرت رو در رو منتهي شد. اين طرح‌ها همچنين مي‌بايست به الگوهاي پيچيده‌تر و جامع‌تر براي حيات منطقه رهنمون مي‌شد زيرا، براي اولين‌بار اين پهنه‌‌ي جغرافيايي (منطقه) اينك به عنوان كليتّي بلافصل براي تمامي كاركردهاي هستي اجتماعي در نظر گرفته مي‌شد. اينك زمان آن رسيده بود كه به جاي اتكاء بر انبوه صرف جمعيت براي نيل به تمركز ضرور اجتماعي و درام اجتماعي، به برنامه‌ريزي سنجيده‌ي شهري و ارتباطات نزديكتر منطقه‌اي متوسل شويم. كلمات چندان روشن و واضح نيستند، با اين‌حال اهميت و جايگاهشان نبايست مورد غفلت قرارگيرد.
مي‌توان اين روش نوين طراحي شهر و منطقه در مشاركت كارآمد را ”قاعده‌ي اتحاد“ با اتكا بر تسهيم تا اتحاد متكي بر تمركز نام نهاد: اتحاد متكي بر تمركز به معناي بسط و كنترل از مركزي مقتدر است حال آنكه ” اتحاد متكي بر تسهيم“ به معناي لكه‌گذاري كاركردي ‌است. هركدام از اجزاي چنين مجتمعي مي‌تواند در رابطه با هدفي خاص به مركز منطقه تبديل شود. بدين ترتيب اين جزء به عوض آن كه فقط يك واحد تخصصي باشد، هم بخشي از يك واحد كوچكتر يعني اجتماع محلي يا  ”شهر“ در معناي قديمي‌اي كلمه، و هم يك‏واحد بزرگتر يعني منطقه خواهد بود و در نهايت حتي مي‌تواند مشمول گروهبندي بزرگتر با انشعابات گسترده‌تر، يعني سطوح ايالتي و بين منطقه‌اي گردد. 
كتابخانه‌ي كارآمد در تمامي واحدهاي همسايگي براي تمامي كساني كه قادربه استفاده از آن است، مي‌بايست مجموع تمامي كتابخانه‌هاي مجزا باشد: اين اصل همواره به شكل منطقي در توسعة نظام فرعي كتابخانه‌اي در آمريكا و حتي در ارتباط با كتابخانه‌هاي بزرگتر كه درخدمت جامعه‌ي علمي كتابخانه‌ي كنگره هستند نفوذ كرده ‌است. پس در ارتباط با ديگر اقلام تسهيلات، تمامي خدمات به طور صعودي بر اساس ويژگي‌هاي كاركردي و توپوگرافيك از كوچكترين مرحله‌ي مسكوني تا سطح سياره‌اي كه خانه‌ي انسان تلقي مي‌شود، سطح‌بندي مي‌شود.
آن چه كه ذيل مفهوم در حال ظهور از سطح‌بندي مهم مي‌نمايد در ايده‌ي شهرهاي اقماري، حتي باغ شهرهاي اقماري نيز عرضه نشده‌است. زيرا ، همان گونه كه از واژه‌ي سطح بندي برمي‌آيد فرض مسلم آن است كه يك شهر خاص مقياس جهاني را حفظ خواهد كرد؛ حال آن كه از نقطه نظر نسبيت اجتماعي و انسجام اجتماعي، مي‌بايست به شكلي آشكار ساختار دروني خود، مضافاً نواحي پيرامونش را بر مبنايي واحد بازسازي نمايد. بدين ترتيب در رابطه با عملكرد خاص، بزرگترين شهر يك گروه تابع واحد كوچكتر مي‌باشد، آنچه اهمبت دارد شمار ساكنان نيست بل كيفيت خدمات است.
امكانات جديد در حيات شهري نه تنها از طريق سازماندهي مطلوب فني بلكه از طريق درك دقيق جامعه‌شناختي در دسترس ما قرار مي‌گيرند. عينيت بخشيدن به اين امكانات در طرح‌ها و برنامه‌ها و برجسته كردن خود اين اقدامات درساختارهاي مناسب شهري و فردي وظيفه نسل آتي را شكل مي‌دهد. 
آدمي در توصيف جامعه‌ي مدرن مي‌بايست به شكل تفصيلي ظرفيت‌هاي زندگي را براي انسان مدرن آشكار نمايد. مخلص كلام اين كه، دغدغه و دلواپسي كساني كه تلاش‌ها و طرح‌هايشان ساختار مستحكم حيات اجتماعي راخلق مي‌كند مي‏بايست وحدت فرهنگي در تمامي وجوه آن باشد: فرهنگ به معناي دلواپسي براي كره‌ي خاكي، فرهنگ به معناي به چنگ‌آوردن و بهره‌برداري نظام‌مند انرژي در راستاي ارضاي اقتصادي نيازهاي انساني، فرهنگ به معناي پرورش جسم، فرهنگ به مفهوم توليد و تربيت كودكان، فرهنگ به مفهوم تعهدات بروز تمامي ظرفيت‌هاي انساني به مثابه‌ي موجودي ذي‌شعور، حساس، صاحب‌انديشه و عامل، فرهنگ به معناي تبديل قدرت  به سياست، تجربه به علم و فلسفه، زندگي به وحدت و معناي هنر، و تبديل كلّ به چنان بافت ارزشي ، كه آدمي حاضر است بخاطر آن بميرد تا قسم دروغ بخورد، فرهنگ شهرها در نهايت فرهنگ زندگي دروالاترين تجليات اجتماعي است. ادامه‌‌ي اين مطالعه و تبعيت از مفاهيم ضمني آن در زمينة شخصيت و جامعه، مستلزم كتاب ديگري است. با اين حال مطمئنم كه خطوط اصلي آن هم ‌اينك بسيار مشهود و سهل‌الوصول مي‌باشد. 
چرخه‌ي ماشين به سرانجام خود نزديك مي‌شود. انسان چيزهاي زيادي را از انتظام خشك و سلطه‌ي زيركانه و تزلزل‌ناپذير امكانات عملي كه ماشين طي سه قرن اخير فراهم كرده، آموخته است: با اين حال ديگر نمي‏توان به زندگي در دنياي ماشين ، بيش از زندگي موفقيت‌‌ آميز در سطح لم‌يزرع ماه دل بست. كمينه اين كه، انسان در وضعيتي است كه از ماشين فراتر رفته و محيط اجتماعي و زيست شناختي جديدي را خلق نمايد كه در آن والاترين امكانات هستي انساني، نه براي انسان‌هاي صاحب قدرت و ثروت، بلكه براي تمامي جوامع، انجمن و گروههاي هميار و همدرد محقق گردد.
ارسطو مي‌گفت ”انسان‌ها براي زندگي كردن در شهرها گردهم ‌آمده‌اند: آن‌ها براي زندگي بهتر در كنار هم باقي خواهند ماند.“ فقط بخش‌هاي ناچيزي از اين هدف در جهان معاصر محقق شده‌است؛ با اين حال الگوي جديدي از زندگي، بخشي به جهت فشارهاي دروني و بخشي به جهت واكنش بر عليه محيط مغشوش، اهداف غير انساني و شرارت‌بار، و توحش قبيحي كه هنوز به طور گسترده بر جهان سيطره دارد، در حال ظهور مي‌باشد.
تا همين جا نيز مي‌توان شاهد آن بود كه نظم و دانشي كه ماشين فراهم‌آورده است در معماري و طراحي جوامع جديد به دستاوردهاي پر شور و نقطة اوج وصال انساني مبدل شده است . تا همين جا نيز، در خيال و در عمل، محدوديت‌هاي شرارت‌بار محيط موجود متروپليتن را در نورديده‌ايم. ما چيزهاي زيادي مي‏بايد تخريب نمائيم و امّا چيزهاي بسيار زيادتري را نيز مي‌بايست بسازيم كه مباني آن حاضرو آماده مي‌باشد. ماشين‌ها در جاي خود قرار گرفته و ابزارها براق و برنده شده‌اند و معماران، مهندسين و كارگران گردهم مي‌آيند . هيچ يك از ما به اندازه‌اي زنده نخواهيم ماند كه بناي كامل را ببينيم، وشايد هم در ذات پديده‌ها هرگز كامل شدن وجود ندارد: بااين حال برخي از ما شاهد پرچم يا صنوبري كه كارگران بر فراز مناسك عتيق برمي‏افرازند آن هنگام كه بساط آخرين حكايت را بر مي‌چينند خواهيم بود.


________________
واژه نامه


واژه‌هاي معيني كه در ابتدا توسط پاتريك گدس يك نسل قبل رايج شد مكرراً در اين كتاب مورد استفاده قرار گرفته است. براي كساني كه كتاب ”فنون و تمدن“ را نخوانده‌اند تعاريف زير ارائه مي‌شود:
ائو تكنيك(Eotechnic). اين واژه به عصر طلوع فنآوري مدرن مربوط مي‌شود؛ اقتصاد اين دوره بر استفاده از باد، آب و چوب به عنوان منبع انرژي و چوب به مثابه‌ي ماده‌ي اصلي ساخت و ساز متكي بود. اين نظام اقتصادي از قرن دهم تا نوزدهم بر اروپاي غربي حاكم بود. مرحله‌ي نخست اين دوره با پيشرفت ‌هاي حاصله در دريانوردي، شيشه‌سازي و نساجي از قرن سيزدهم به بعد، و مرحلةمتأخر آن با رواج ساخت آبراهه‌ها و بهره‌گيري از انرژي و دستگاههايي كه با استفاده از انرژي ] باد و آب و ...[ كار مي‏كردند مشخص مي‌شود.
پارينه‌فني (Paleotechnic) اين واژه به اقتصاد زغال سنگ و آهن اشاره دارد كه جهشي در دورة ائوتكنيك (استفاده ازكوره‌ي بلند وخط‌آهن ابتدايي)بود اما در واقع در قرن نوزدهم و براي جايگزيني مجتمع ائو‏‏تكنيك  ظهور نمود و بر سالهاي1850 الي1890 ميلادي سيطره داشت. ابداعات كليد‌ي اين دوره عبارتنداز: موتور‌بخار، راه‌آهن، كشتي‌بخار، كوره‌ي مبدل بسمر(Bessemer)، وسايل مختلف خود‌كار در ريسندگي و بافندگي. اقتصاد ائو‌تكنيك تا ربع آخر قرن نوزدهم به شكل نهفته پا برجا بود.
نو‌فني(Neotechnic) اين واژه به اقتصاد نوين اشاره دارد كه در دهة هشتاد قرن نوزدهم، با اتكاء بر بهره‌برداري از برق، فلزات سبك نظيرآلومونيوم ومس، و فلزاتي نظير تنگستن، پلاتينيوم، توريوم وغيرو به منصه‌ي ظهوررسيد. اوج دستاوردهاي اين دوره درزمينة بهره‌گيري از انرژي،توربين‌هاي آبي بود. تلخيص مهلك زغال‌سنگ كه به استفاده كامل از خرده‌ريزها و فرآورده‌هاي فرعي آن منجر شد. از نشانه‌هاي ديگر اين دوره تكامل فزاينده و خودكاري در تمامي ابزار و دستگاهها بود. اختراعات كليدي اين دوره عبارت بودند از : مبدل الكتريكي ، موتور برقي، چراغ برقي ، ارتباطات الكتريكي با استفاده از تلگراف و تلفن و راديو، همين طور موتور احتراقي  ولاستيك ولكانيده. در حال حاضر اقتصاد ائوتكنيك به ميراث، اقتصاد پارينه‌فني به نظامي نهفته و اقتصاد نو فني به عنصر مسلط مبدل شده است.
زيست فناوري(Biotechnic) به اقتصاد در حال ظهور اشاره دارد كه مشخصاً از نظام (صرفاًماشيني) نو فني نشأت مي‌گيرد و به تمدني اشاره دارد كه علوم زيست‌شناختي به شكل گسترده در فناوري مورد استفاده قرار گرفته و فرهنگ زندگي به هدف فناوري مبدل خواهد شد. اختراعات كليدي اين دوره (درعرصه مكانيك) هواپيما، گرامافون، سينما و ابزارهاي جلوگيري از آبستن مي‌باشد كه تماماً به طور مستقيم از مطالعة موجودات زنده گرته‌برداري شده است. كاربرد باكتري‌شناسي در پزشكي و بهداشت، فيزيولوژي در علم تغذيه و رژيم روزانه، ديگر نشانه‌هاي اين عصر به شمار مي‌آيند: كاربرد هم ارز اين دستاوردها درروانشناسي به منظور تنظيم رفتار انساني در تمامي عرصه‌ها نيز مي‌تواند مورد اشاره قرار گيرد. در نظام زيست فناوري؛ زيست‌شناسي و مهارتهاي اجتماعي ويژه‌گي مسلط مي‌يابيد: بدين ترتيب كشاورزي، پزشكي، و آموزش بر مهندسي سبقت مي‌جويند. پيشرفتها و دستاوردهاي بشري، به جاي آن كه صرفاً بر تبادلات مكانيكي مواد و انرژي متكي باشند بر به‌كارگيري ارگانيك تمامي زيست محيط، در پاسخ به نيازهاي موجودات و گروهها با تمامي روابط متكثرشان يعني فيزيكي، زيستي، اجتماعي، اقتصادي، زيباشناسي و روانشناختي، ابتناء خواهند نمود.


________________
كتاب‌شناسي


1: مقدمه
كتاب شناسي عمدتاً شامل دو قسم است: قسمي كه خواننده را قادر خواهد ساخت دانش خويش را در رابطه با موضوع فرهنگ شهرها عميق‌تر و گسترده‌‌تر ‌سازد، گرچه به طور اخص حوزه‌ي كتاب حاضر را نپوشانده و به منظور خاصي مستندسازي شده است.
بخش عمدة مآخذ اصلي ذيل عنوان دوم آمده‌است؛ بااين حال، به موازات استفاده و بهره‌برداري از اين مآخذ، همچنان بر اين قاعده پاي‌بند بوده‌ام كه يك اثر تأليفي ] منظوركتاب فرهنگ شهرها است[ مي‌بايست عمدتاً بر يافته‏هايي ابتناء يابد كه به‌وسيله متخصصين مربوطه گردآوري شده و سپس به طور انتقادي هضم و جذب شده‌باشد: به عبارت ديگر اين مفهوم از ديدگاه يك محقق ذيل مآخذ ثانوي تمايز مي‌يابد. كساني كه نسبت به اين رويه بدگمان هستند از خود نوعي بي‌ميلي نسبت به كاركرد تفسير تا بي‌اطميناني منطقاً مستحكم به اين رويه نشان مي‌دهند. تمامي ديدگاههاي كلي، البته مي‌توانند در معرض حك و اصلاح قرار گيرند و اين امر هم در مورد امور واقع و هم تفسير صادق است، و من خالصانه از چنين كمكي استقبال مي‌كنم.
نقطة ضعف اصلي موضوعات و مصالحي كه دراين كتاب به‌كار رفته ‌است اتكاء جزئي آن به منابع ثانوي نيست بلكه فقدان تك نگاري‌ها دررابطه با بسياري از موضوعات مي‌باشد. اين مطلب نشان‌دهنده‌‌ي نقص و عيب در دلبستگي خودجوش يا سمت‏گيري نظام‌مند در بسياري از حوزه‌هايي است كه در قلمرو اين كتاب قرار مي‌گيرند. براي مثال، تاريخ مقايسه‌اي مديريت‌ها و حكومت‌هاي شهري آن‌طور كه شايد و بايد، و تا جائي كه من اطلاع دارم، وجودندارد؛ همچنين ظاهراً كسي به نگارش تاريخ مؤسسات شهري، كه امكان پيگيري نقش و سازمان هر عنصر مجزا در ميراث مدني را فراهم سازد، دست نيازيده است. تدوين چنين كتابي علي‌الظاهر در انتظار به نگارش در آمدن تك نگاري‌‌هاي مقدماتي دربارة بسط تاريخي شوراي شهر، تأمين آب، بهداشت، گردهمائي‌هاي عمومي، نهادهاي مدني، و الي‌آخر، در مقياس قابل مقايسه‌اي با بررسي‌هاي حاضر، مثلاً، در موردموزه مي‌باشد: نبود شناخت تفصيلي از جايگاه و وظايف نخستين تظاهرات ”معمار شهر“ ، بيانگر يكي از دهها حوزه‌اي است كه مي‌بايد مورد كاوش قرار گيرد. نبود تحليل‌هاي انتقادي تفصيلي از آمار و ارقام خام مربوط به بيماري‌ها، بهداشت و مرگ ومير در شهر و حومه شرم‌آور است: واحدهاي غير قابل مقايسه‌ي بي‌معنا، نظير ملت‌ها، براي چنين داده‌هايي مورد استفاده قرار ميگيرند كه امكان رهيافت مشخص به امور مهم مربوط به محيط را ناممكن مي‌سازد. بررسي‌هاي جامعه‌شناختي در تناظر با مطالعات زيست‌شناختي ، در باره‌ي جنين‌شناسي، ريخت‌شناسي و فيزيولوژي شهرها در انتظار گروههاي جديدي از محققين است: بررسي‌هاي تاريخي و جغرافيايي موجود هنور به مقدار وسيعي در مرحله‌ي كشف حقيقت بوده و براي تحليل نارسا مي‌باشند. يك سري از مطالعات تفسيري شهرهاي مهّم، بسيار مدون‌تر از نظامي كه بررسي يادماني  پوته[1051] از پاريس بنيان نهاد، شديداً مورد نياز مي‌باشد. غالب تواريخ، حتي تاريخ شهرها، پيش جامعه‌شناختي و پيش مدني هستند.
متأسفانه، عمده‌ترين منابع اوليه براي مطالعات شهري، اسناد مكتوب نيستند: خود شهرها مي‌بايست آثار مكتوب به مفهوم عام كلمه، كليدها و پاسخ‌هايي را براي مسايل مبتلابه مطالعات ميداني از محيط شهري فراهم نمايند. هيچ راهي براي كوتاه كردن اين گونه اكتشاف دست اوّل از محيط و تجربه‌ي دست اوّلي كه از زندگي و كاركردن در شهرها به‌دست مي‌آيد وجود ندارد: در حقيقت شايد به سبب نبود چنين اكتشاف و تجربه‌اي است كه اغلب تحليل‌هاي جامعه‌شناختي از شهر تاكنون ارضا كننده نبوده‏اند. 
در حالي كه بررسي  مطالعة شهرهاي خاص از طريق كتاب‌ها و اسناد، مضافاً پيمايش‌هاي شخصي براي دانشجويان ساعي وكوشا غير قابل اجتناب است، با اين حال در چارچوب كتابشناسي موجود اين امر در مورد تعداد قليلي از كتاب‌هاي ارائه شده، از جمله”فلورانس“ نوشته‌ي ديويد‌سون و ”پاريس“ نوشته‌ي پوته صادق است. واقعيت اين است كه فهرست كتاب‌هايي كه با يك شهرك كوچك سروكار دارد غالباً وسيعتر از كتاب‏شناسي حاضر مي‌باشد. هر دانشجويي مي‌بايست كتاب‏شناسي مخصوص خود را براي شهري كه در آنجا زندگي مي‌كند يا مكاني كه مورد علاقه وي مي‌باشد گرد‌آوري نمايد.
2: زمينة منطقه‌اي وشهري
تا كنون تعداد قليلي رساله دربارة شهرها به زبان‌هاي مختلف به رشته‌ي تحرير درآمده است: درحقيقت نبود بررسي‌هاي جامعه‌شناسي وتاريخي چشمگير دربارة شهرها مشابه غفلت از كشاورزي و زراعت درنواحي پيراموني بود. اين حوزه‌ها خارج از عرصه‌ي علقه‌هاي تحقيقاتي وعملي قرون متاخر قرار گرفته بودند كه دراثناي آن دانش پژوهي تمامي همّ خود را صرف فعاليت‌هايي كرده بود كه به سهولت در انزوا ويا آرشيو‌ها تعقيب مي‌شد.
به جهت سنت شهري ديرپا كه تقريباً دست نخورده از قرون وسطا به ارث رسيده بود نقاط ضعف مورد اشاره، در ادبيات آلمان در قياس با ساير كشورها چندان بر‌جسته نبود.از نيچه و ويلدا[1052]  مائورر[1053] و ريل[1054]  تا بي‌لو[1055] و باخر[1056] و نويسندگان دو دهة اخير، تفسيري بالنسبه تمام عياري از ”شهر آلماني“ ارائه شده است: مطالعه‌‌اي كه نقطه ضعف‏اش ، هر چند تحسين‌برانگيز، تمركز بر تعصبات محلي ] روحيه‌ي شهرستاني[ است.
هرچند كه تفاسير جامعه‌شناختي معاصر كه توسط سومبارت، وبر و فرديناند تونيس ارائه شده است ازمنظر شهري كاملاً وافي مقصود نيست با اين حال مفهوم شهر را حتي در اثناي تمركزگرايي و منطقه زدايي متعاقب جنگ فرانسه- پروس و برتري كامل برلين، زنده‌ نگاه داشتند: درحقيقت سنت آلماني از وحدت بنيادي و تابع بالفعل بودن ناسيونال سوسياليسم احتمالاً جان سالم بدر خواهد برد. ابتكارات اجتماعي شهرداران بزرگ اولم و فرانكفورت طي نيمه‌ي دومّ قرن نوزدهم،همچنين احياي معماري، احتمالاً انگيزه‌هاي مضاعفي را در خصوص دلبستگي تحقيقي به گذشته همچنين كمك مستقيم به كار باز‌سازي شهري موجب شده است. گرچه شهرهاي آلماني نشان دهنده‌ي برخي از بدترين نمونه‌هاي بهره برداري سرمايه‌دارانه از زمين هستند، با اين‌حال پايه‌ي جنبش نوسازي عظيم شهري كه تحت نظام جمهوري طي سالهاي 1924تا1932 شكل گرفت، بسيار مستحكم پايه‌گذاري شد.
درصورتي كه آلمان پيشگام تحقيقات تاريخي شهر به شمار مي‌رود، فرانسه اعتبار خود را مديون بهترين كارها درخصوص مبادي جغرافيايي شهرهاست. گرچه لاپله با مشغله‌هاي روستايي و ابتدايي‌اش، تحليل خود را هرگز به شهرگسترش نداد-و به خانواده به عنوان واحد بنيادي اجتماع رضايت داد- آثار اگوست‌كنت و ركله ولاپله به همراه مكتب متاخر جغرافيايي به سركردگي ويدال دولا‌بلاش‌ و ‌برونه، مبناي علمي جنبش منطقه‌گرايي را فراهم آورد و به شناسايي وجوه منحصر به فرد شهرها و مناطق كمك كرد.آثاربه ياد ماندني لاودان و پوته در درجه‌ي اولّ اهميت قرار دارند و هيچ محقق جدي درقلمرو مطا لعات شهري نمي‌تواند ازآن چشم پوشي نمايد.
3: ابتكارات‌انگليسي
آدمي در ادبيات انگليسي شكافي صدساله ميان آدام‌اسميت، احتمالاً آخرين اقتصاددان كلاسيك كه كاركرد اجتماعي شهر ونقش اقتصادي كاركردهاي سياسي را دريافته بود وچهره‌ي اولّ اقتصاددانان جديد به نمايندگي اشلي را مشاهده مي‌نمايد. شهر منهاي قلمرو صرف سياسي جايگاهي در سنت اقتصادي اصالت فايده نداشته است؛ اقبال مجدد به شهر از سوي هنر به منصه‌ي ظهور رسيد. بر خلاف رمانتيست‌هاي آلماني، مكتب انگليسي رومانتيسم، ضد شهر يا حداقل نسبت به آن بي‌تفاوت بود، گرچه يكي از اصيل‌ترين غزليات وود ورث از منظره‌ي پل ‌وست‌مينستر الهام گرفت. اماّ عشق به معماري گوتيگ درنهايت به حواشي شهري نفوذ كرد؛ و در نوشته‌هاي راسكين، بالاخص در ”سنگ‌هاي ونيز“، شهر به عنوان موجود اجتماعي مورد اولين تجزيه و تحليل‌هاي گذشته‌گرا و در عين حال واقع‌گرايانه قرار گرفت. روش بررسي وي دقيق و پراكنده و تمركز تحليل معماري نه بر الگوي كلّ كه بر اجزاء استوار بود. امّا راسكين ، كه غالباً به شكلي تحقيرآميز به عنوان هنرشناس دروغين شناخته مي‌شود، يكي از نخستين كساني بود كه بازگشت به مباني در طراحي شهرها را موعظه كرد: او در مونرا پل‌وريس[1057] و هر جاي ديگر درخواست هواي تميز و آب ناآلوده را به عنوان پيش‌شرط‌هاي هنر شهري مطرح كرد.
در دهة هشتاد قرن نوزدهم چارلز بوث[1058] ،بدنبال‏بررسيهاي ژوناليستي ميهو[1059]، مطالعة تاريخي خود از لندن را آغاز كرد: طي همان دهه، پاتريك‌گدس كه به عنوان زيست‌شناس وارد عرصه شده بود در پي تأليف سنن ناهمخوان جامعه‌شناختي اگوست ، كنت و لاپله برآمد: آثار اين دو در تدارك شيوه‌‌ي بررسي و تشخيص جامع در برنامه‌ريزي و توسعه نقش تعيين كننده‌اي داشت. گدس نه تنها به تأليف جوانب جغرافيايي و تاريخي مطالعات شهري همت گماشت، بل بسيار عميق‌تر، او دلبستگي‌هاي مجزاي پژوهشگران پهنه‌هاي شهري و اهداف عملي بهداشت‌كاران، مصلحين امر مسكن، متخصصين تأسيسات شهري و برنامه‌ريزان شهري، كه در پي خلق تحولات تدريجي در محيط‌هاي شهري، بدون فهم كليت اجتماعي و ساختاري آن بودند را به يكديگر نزديك ساخت. علاقه‌ي گدس به شهر، به عنوان يك زيست‌شناس، جامعه‌شناس و فيلسوف و علقه‌هاي عملي وي به عنوان سازمان‌دهنده‌ي نمايشات تاريخي شهري و نمايشگاههاي شهري، كه كمتر از تمايلات شهري وي به عنوان يك برنامه‌ريز نبود، بدون شك يگانه عنصر تجديد گرايشات منطقه‌اي و شهري در گستره‌ي كشورهاي مشترك‌المنافع انگلستان، شامل سرزمين‌هاي دورافتاده‌اي چون هند بود كه گدس طي سال‌هاي 1914 و1924 ميلادي در آنجا حدود پنجاه شهر را طراحي كرد. همچنين نبايد ابتكارات صنعتگران بزرگ انگليسي چون سالت ، كدبوري، لور [1060] و رانتري[1061]، اثر پيشگامانه‌ي معماران با اهميتي چون وب ؛ بيلي اسكات ، مكين‌تاش ،پاركر، آنوين، دولتمرداني چون جان بارنز و كمك تعيين كننده‌ي ابنزر هاوارد را فراموش كرد.
هيچ بخش از انديشه‌هاي گدس دربارة شهرها، آن‌طور كه بايد و شايد در تك‌نگاري‌ها و يا به صورت كتاب تدوين نشد. كتاب وي تحت عنوان ”تطور شهرها“ باارزشترين اثر وي در اين حوزه به شمارمي‌رود، در حاليكه ” گزارش ايندور“ ، در دو مجلد، كاملترين تجسم روش، ديدگاه و نگرش جامعه‌شناختي وي مي‌باشد. برخي از سخنراني‌هاي وي به همان صورت تندنويسي‌شده، و ماشين‌شده، به ابتكار همكارش آقاي جان راس در آوتلوك‌تاور[1062] شهر ادينبورگ نگه‌داري مي‌شود. كار گرس و همكار برجسته‌ي وي ويكتوربرانفورد ، هر چند پيروان قابل توجهي نداشته است با اين‌حال تأثير چشمگيري را بر جاي گذاشته است:كار هربرستون دربارة جغرافياي منطقه‌اي يكي از اين ثمرات است: همچنين بررسي‌هاي بيشمار منطقه‌اي تحسين‌برانگيز از بررسي  دونكاستر به بعد نيز متاثر از كارهاي آنان بوده است.
4: مكتب امريكائي: رهيافتي جامعه‌شناختي
در آمريكا، فاصله‌ي زماني زيادي ميان  هنري‌كاري[1063] و مكتب جامعه‌شناسي شهري شيكاگو، كه عمدتاً با چارلز زوبلين[1064] شروع مي‌شود، وجود دارد، زوبلين به نوبه‌ي خود عميقاً تحت تأثير اثر گدس در آوتلوك تاور شهر ادينبورگ قرار گرفته بود. خط واسط ميان اين دو احتمالاً كارهاي چارلز هورتون كولي[1065]  در تحليل نظري از گروهها و جوامع، و كارهاي آلمستد و چارلز مالفورد رابينسون به لحاظ عملي، بالاخص در ميدل وست كه بخش عمدة كارهايش در آن جا انجام شد، مي‌باشد. اين فرايند طي دهة گذشته به بارنشسته است. گره خوردن جامعه‌شناسي شهري با گرايش مقدماتي زيست‌شناسي از بوم‌شناسي، در اين راستا مفيد فايده بوده است: همچنين در اين خصوص مي‌بايست به تأثير چشمگير مطالعات زيست -جامعه‌شناختي ويلر اشاره كرد. جامعه شناسان امريكائي در كّل، شهر و همين‏طور روستا را به حال خود رها كرده‏اند: حتي قوم شناسان در مطالعات ميداني خود، الگوهاي خاص رفتاري را مورد غفلت قرار داده‏اند و صرفاً به اشياء مادي نظير قايق‏ها، سلاح‏ها يا روش‏هاي روشن كردن آتش پرداخته و به اردوگاه يا روستا همچنين ساير اقسام مصنوعات جمعي بي‏توجهي كردند.
يكي از گناهان نابخشودني جامعه شناسي شهري امريكا، جداي از استفاده نامعقول از داده‏هاي نامربوط آماري، ناتواني در استفاده از دانش جغرافيا بوده است : اين امر به شكلي آشكار و به‌عبارتي در مطالعة تحسين‌برانگيز ميدل‌تاون ، و به شكلي خفيفتر در ”جامعه‌شناسي زندگي شهري“ اثر  كارپنتر هويداست. مسئله‌ي ديگر فقدان مطالعات تطبيقي شهرها در زمان و مكان است: اين روند به محدود كردن مطالعات شهري به شهر آمريكائي، به شهر معاصرآمريكائي و ــــ در نهايت به تعصبات محلي ــــ به فرم متروپليتن معاصر، كه در مفهوم جامعه‌شناختي فرم نهايي تلقي مي‌شد، منجر شد، و اين به نوبه‌ي خود به ناتواني از تقويت پيش زمينة مديريتي و برنامه‌ريزي راه برد. ديگر نقطة ضعف جامعه‌شناسي آمريكائي كه تا حدودي با ديگر كشورها در آن سهيم مي‌باشد ناتواني مزمن در چنگ‌زدن به تمايز پايه‌اي ارسطوئي ميان شرايط زندگي شهري، اهداف آن و تظاهراتش است كه با كمال تأسف به ناتواني هر چه بيشتر در تدوين پرسش‌هاي جالب توجه در باره‌ي نشانه‌هاي خاص انساني و فرهنگي شهرها راه مي‌برد، كه برآيند آن تمايل به آمارهاي جمعيتي، مقررات انتظامي و روش‌هاي دفع فاضلاب مي‌باشد و اين نيز به نوبه‌ي خود به ناتواني جدّي در برخورد تمام عيار يا با كفايت با نهادها، معضلات اجتماعي، ساختارهاي اجتماعي-زيباشناختي بر حسب معنا و كاركرد‌شان به عنوان اجزاي لاينفك زيست بوم شهري منجر مي‌گردد.
كارهاي با ارزشي توسط پارك ، برجس ، ويرث ، اگبورن و ديگران انجام شده است: با اين‌حال در صورتي كه جامعه‌شناسي از تغييرات اساسي در چارچوب مرجع اجتناب نمايد كوشش‌هاي آن دچار مشكل خواهدشد. بوم‌شناسي فرهنگي نبايست صرفاً از روش‌هاي بوم‌شناسي حيواني يا گياهي گرته‏برداري نمايد: بلكه مي‌بايد به واسطة بررسي كنش و واكنش محيط فيزيكي و كاركردهاي مشروط زندگي از يك طرف و محيط اجتماعي و كاركردهاي نامشروط-كه در آنجا انتخاب ، آرزو، خيال و هدف داراي نقش مي باشند- از طرف ديگر، راه خود را بگشايد. 
5: آرمانشهر گرايان
بعضي از مهمترين كارها در باره‏ي شهرها درخارج از دوره‌اي قرار دارند كه در اين كتاب مورد بررسي قرار گرفته است، يا به لحاظ روش و ميدان بررسي به طور بنيادي از رسائل مدوني كه تا اينجا مورد بررسي قرار گرفته‌اند متفاوت مي‌باشند. افلاطون و ارسطو در ادبيات غربي، همچنان‌كه انتظار مي‌رود كلام اوّل و آخر را در مورد آرمان‌شهر گفته‌اند؛ همچنان‌كه تحقيق و تفحص در خصوص نگرش اسطوره شناختي از نقش تقسيم كارد‏ر جامعه‌ي انساني-همين طور كاربرد نادرستش- در قياس با آنچه در گفتگوي آغازين جمهوري افلاطون آمده است؛ بيهوده خواهد بود، امّا كتاب سياست ارسطو هنوز نيز مفيد فايده مي‌باشد: زيرا مفهوم آينده نزد وي به مثابه استعداد و ظرفيت بالقوه، از مفهوم بسيار خارجي آماري از حوادث آينده كه امروزه بسيار متداول مي‌باشد در مورد موجودات زنده و گروهها معتبرتر مي‌نمايد: اين حكم در مورد قلمرو ويژه‌ي آرمانشهرها در فلسفه‌ي سياسي وي نيز صادق است.
اين سنت بزرگ به‌وسيله‌ي نويسنده‌ي آرمان‌شهري ، يعني توماس مور مجدداً به عرصه بازگشت؛ به اعتباري تمامي آرمانشهرگرايان از مور و آندره‌آ گرفته تا فوريه، بلامي و هرشل درمقايسه با انديشمندان بسيار متنفذ آرمانگرا چون ماكياولي و اسپنسر، ازبهترين جامعه‌شناسان بوده‌اند زيرا آن‌ها در طرح خود جايگاهي را براي شهر به عنوان تجسم انضمامي جامعه تخصيص داده بودند. در ميان نويسندگان دورة پيش جامعه‌شناختي مي‏بايست يادي نيز از  راليه[1066]، بوترو[1067] و بالاتر از همه استو كرد. 
6: ادبيات تخيلي
يك طيف كامل از كتاب‌ها كه از اهميّت چندان كمي هم برخوردار نيستند، تقريباً در فهرست كتاب ‌شناسي معرفي نشده‌اند اين كتاب‌ها آثار تخيلي مي‌باشند . بر خلاف مورخين قديمي، من اين آثار تخيلي را به جهت آن كه تصور خيالي آن‌ها سند و مدرك نيستند و يا به واقعيت‌هاي بيروني اتكاء ندارند مورد چشم‌پوشي قرار نداده‌ام ، زيرا واقعيت‌هاي خيال به همان اندازة تكه چوب و سنگ به جهان واقعي تعلق دارند. در حقيقت راهنمايي بهتراز آنچه مردم مي‌بينند، احساس مي‌كنند و انجام مي‌دهند كه درنهايت راه خود را به اشعار، نمايشنامه‌ها و داستان‌ها باز مي‌كنند وجود ندارد: آنها از صداقتي برخودارند كه اسناد دادگاهها، گزارشات و روزنامه‌ها فاقد آن هستند: زيرا آن‌ها به بهترين وجه، انسان، گوشت وپوست و استخوان‌ و بخش عمدة محيط زندگي وي را همان‌گونه كه او به آن عكس‌العمل نشان داده و بيان مي‌نمايد در خود نهفته دارند.
نه؛ واقعيتي كه در اينجا نهفته است، هم‌چنان كه در هنرهاي تجسمي و گرافيكي، اين است كه آدمي صرفاً در برابر غناي مستندات سر تعظيم فرو مي‌آورد. در صورتي‌كه خواننده‌ي كتاب حاضر ، اگر حداقل آثار بوكاچيو[1068] و چاسر[1069] را نخوانده باشد قادر به شناخت شهر قرون وسطا نخواهد بود؛ اگر او كتاب بادن بروك توماس مان يا كتاب كامبري مارسل پروست را نخوانده باشد قادر به شناسايي بقاياي شهر قرون وسطايي در قرن نوزدهم نخواهد بود. براي مستندسازي شهر پارينه‌فني نيكلاس نيكلبي و كتاب ”روزگار سخت“ ] چارلز ديكنز[ به همان ميزان تقريرات فردريك انگلس و چادويك اهميت دارند: همچنين اميل زولا و آرنولد بنت نيز جايگاه و اهميت خود را دارند؛ هم چنان كه براي درك گسترده و تفصيلي شهرمدرن بالزاك چهره‌اي بلامنازع به شمار مي‌رود.
چشم ‌پوشي از اين منابع غني با اين توجيه كه با روشي دقيق و علمي، اين واقعيت آشكار مي‌شود كه تمامي دانش و متافيزيك نهفته در اين منابع به قرن هفدهم تعلق دارد چندان موجه نيست. من بسيار فراتر رفته و مي‌گويم كسي كه نمايشنامه‌ها و رمان‌هايي كه به‌وسيلة كساني كه در اين شهرها زندگي كرده و هستي ساكنان آن‌ها را به تصوير كشيده‌اند نخوانده‌است قادر به شناخت حيات شهرها به عنوان واقعيت اجتماعي نيست، و اين قاعده بالاخص پس از قرن هفدهم كه رمان اجتماعي به عنوان پيش درآمد ذهني جامعه‌شناسي مدون ظهور كرد، صدق مي‌نمايد. لندن دانيل دفو، فيلدينگ، تاكري[1070] ، ديكنز، مرديت و ولز بالاخص تونو-بان‌وي و نيو ماكياولي ]احتمالاَ از نوشته‌هاي اورسن ولز هستند[ ، شهرك‌هاي كليسائي آنتوني ترولپ[1071] ، سنت‌پترزبورگ و مسكو تولستوي شهرهاي فرانسوي استاندال، بالزاك، هوگو، شيكاگو درايزر و شهرهاي سينكلير لوئيز، و بستن ونيويورك ‌ويليام‌ دين‌ هاولز تماماً آثار خيال‌برانگيزي هستند كه تجارب محققين مسايل شهري را غنا مي‌بخشند. و اگر قرار باشد من اثرِخيال‌برانگيز معاصر، كه به شكلي سنجيده و فوق‌العاده تمامي صحنه‌هاي زندگي شهري را به كمند قلم رام نموده است را معرفي نمايم اثر سترگ آقاي جولز روماين[1072]  يعني ” انسان خيرخواه“ را توصيه خواهم كرد.
7: تفسيرفرهنگي
در ميان مفسرين فرهنگي كه با شهرها سروكار داشته‌اند، آثار دو نفر داراي ارتباط خاصي با اين كتاب مي‌باشد. نخستين آن‌ها  دبليو. اچ. ريلبا كتاب كلاسيك‌اش ”تاريخ طبيعي مردم آلمان“ مي‌باشد كه در اواسط قرن نوزدهم منتشر شد ــ نه چندان مطرح زيرا در عين حال كه بسيار دير منتشر شد بسيار ” پيشگام“ نيز بود-كه حتي در ميان آلماني‌ها نيز به شكل عجيبي مورد غفلت قرار گرفته است. ديني كه من به ريل دارم و در كتاب ”تكه چوب‌ها و تكه سنگ‌ها“ كه در سال 1924 م. منتشر شد به آن اذعان كرده‌ام، ديني است كه مايلم بسياري ديگر در آن سهيم شوند. نويسنده‌ي ديگر، اسوالد اشپنگلر و كتاب سترگ او ” افول غرب“ است، با مزخرفاتي از عقايد بَدوي (ابتدائي) و بينش‌هاي جالب، لجاجت‌هاي احساسي و ذكاوت حكيمانه‌ي شهودي ، يكي از اولين تفاسير تاريخي بود كه شهر را در مركز و كانون توجه قرار داد.
8: نظريه و عمل در عرصه‌ي برنامه‌ريزي
در باره‌‌ي منطقه‌گرايي و توسعة منطقه‌اي ،شامل ديدگاه حفاظت از زيست‌ محيط، مجموعه‌اي از مطالعات كلاسيك موجود مي‏باشد، كه گرچه در نگاه نخست غير محسوس است با اين حال از اهميّت شاياني برخوردار هستند كه در ميان آن‌ها مي‌توان به كتاب ”انسان و طبيعت“ جي. پي. مارش، كتاب ” انسان و زمين“ ان. اس. شالر، كتاب ”حفاظت از منابع طبيعي“ ون‌هيز ، و ”اكتشاف جديد“ بنتون و مك ‌كي اشاره كرد. 
يكي از تفاسير برجسته‌ي تحولات بالقوه در مناسبات انسان با كشاورزي و صنعت ،كتاب ”مزارع، كارخانه‌ها و كارگاهها“ي پتركروپتكين مي‌باشد، اثر دانشمندي كه جايگاهش به عنوان متفكري متنفذ، نه صرفاً شخصيت انساني در حال فزوني است. در حالي كه ايدئولوژي ماركس عمدتاً متعلق به عصر پارينه‌فني بود، كروپكتين دراواخر قرن نوزدهم از كليشه‌ي تنگ به مفهوم اقتصاد-حيات عصر نو-فني دست يافت: كمونيسمهرج و مرج‌گراي او، كه اينك فقط در اسپانيا رواج دارد، مي‌تواند عامل اصلاح‌كننده‌ي ديوانسالاري ستروني كه ماركسيسم به سهولت آموزه‌هايش را ذيل نگرش‌هاي استاليني و تروتسكيستي به قربانگاه فرستاد.
پيشنهادهاي مؤثري را مي‌توان در نوشته‌هاي گدس و برانفورد يافت؛ امّا جداي از مكتب فرانسوي كه پيشتر ذكر شد، مهم‌ترين اثري كه تاكنون شكل گرفته است در دو سند عمومي قابل پيگيري است: گزارش هنري رايت در مورد ” برنامه‌ي ايالت نيويورك“ كه در سال 1926 ميلادي تحت مديريت ” كميسيون مسكن و برنامه‌ريزي منطقه‌اي“ به رياست كلارنس اس. اشتاين انتشار يافت؛ و دومي گزارش پروفسور جان گاس[1073] و همكارانش براي ” دفتر منابع ملي“ در خصوص ” مؤلفه‌هاي منطقه‌اي در برنامه‏ريزي ملي“ بود. هر دو گزارش رهيافت‌هايي را براي تحديدو بسط زيست بوم انساني ــ اكتشاف قلمرو جديد ــ ارائه مي‌نمايند. كتاب ” هستي ملّي“ اثر جورج راسل در معنا و ديدگاه به آموزه‌هاي محوري منطقه‌گرايي ، بسيار نزديكتر از رسائلي است كه‏آزادانه و بي‌هيچ قيد و بند از عنوان منطقه‌گرايي استفاده مي‌كنند
مكتب جديد منطقه‌گرايي آمريكايي كه اساساً در جنوب ] امريكا[ ريشه گرفت ــ كه مايلم در اينجا به طور اخص به آثار اودوم مور، و ونس اشاره نمايم ــ تفسير توصيفي ترنر از فرقه‌‌‌گرايي در زندگي آمريكائي را به نوعي آموزه‌ي پويا از توسعة اجتماعي دگرگون ساخته است. كتاب ”منطقه‌گرايي امريكايي“ نوشته‌ي اودوم و مور كه من دست نوشته‌ي آن را خوانده‌ام، تلاش چشمگيري در هماهنگ سازي رهيافت‌هاي متفاوت به عمل آورده است. 
9: برنامه‏ريزي و توسعه
تا اينجا من عمدتاً با ادبيات جامعه‌شناختي و تاريخي سروكار داشته‌ام در اينجا وقت آن رسيده است كه سخني نيز در باره‌ي حوزه‌‌‌‌‌‌‌ي برنامه‌ريزي و جوانب متنوع آن بگويم. ادبيات مربوط به توسعة شهري به عصر هيپوداموس بازمي‌گردد كه بنابر نوشته‌هاي وي، ارسطو نيز آرمان‌شهري را طراحي كرد؛ در حقيقت همبستگي پايداري ميان شهر واقعي زندگي روزانه و آرمان‌شهر وجود داشته‌است: از آلبرتي تا رابرت آوئن، و از اوئن تا هوارد و لوكوربوزيه، طرح‌ هاي انگاره‌اي يك نسل در نسل بعدي محقق شده است.
پيرامون برنامه‏ريزي واقعي شهرها، مدت‌هاي مديد تأكيدات  زيباشناختي، بسيار برجسته بوده است: در اين حوزه مي‌توان به كتاب‌هاي كاميلوسيت، برينكمن و زوكر اشاره كرد. كتاب ”تاريخ برنامه‌ريزي شهري“ اثر لاودان و ” مقدمه‌اي بر برنامه‌ريزي شهري“ اثر پوته ، از كارهاي برجسته به شمار مي‌روند. تهترين مدخل تطبيقي خلاصه‌ي دو جلدي ورنر هايمن در باره‌ي نمايشگاههاي بين‌المللي شهرهاي برلين و دوسلدورف در سال‌هاي 1912ــ 1910 مي‌باشد. بررسي اخير بورنوشوآن  در اين حوزه، اثري مفيد است كه با بي‌علاقه‌ به آن پرداخته شده است. اثر آنوين تحت عنوان ” برنامه‌ريزي شهري در عمل“ از بالاترين اهميت در زمان انتشارش برخوردار بود؛ امّا تجديد چاپ آن در سال 1932 ميلادي بدون تلاش كافي براي مواجهه با نظريه‌ها و تكامل متأخر حوزه‌ي نظري برنامه‌ريزي، آن‌را به كتاب تاريخي تقليل داد. بررسي فرم‌هاي شهري، معماري و چشم‌انداز توسط شولتز نامبورگ[1074] در اثر سترگش ”  Kulturarbeiten“ كم وبيش به گذشته نظر دارد: با اين حال الگويي است كه مي‌بايست براي هر منطقه به عنوان سرمشق قرار گيرد: براي زمينه‌هاي تصويري بيشتر به آلبوم عالي گروتزبورگ[1075] تحت عنوان ( Kulturlandschajten der Erde)  مراجعه كنيد. 
پيشرفت‌هاي فني زيادي طي نسل گذشته در برنامه‌ريزي شهري به منصه‌ي ظهور رسيده است. يكي از اين دستاوردهاي مهم در مقاله‌ي كوچك آنوين تحت عنوان ” ازدحام هيچ حاصلي ندارد“ تجسم يافت كه گزافه بودن تلاشهاي صورت گرفته در خصوص تراكم وتمركز جمعيت در گذشته را نشان داده است كه به اتلاف فاحش زمين بواسطة احداث خيابان‌هاي پر هزينه منجر شد. من هيچ كتابي را نميشناسم كه تحليل انتقادي كارآمدي را از تمامي اين تحولات و پيشرفت‌ها از جمله: جهت‌گيري، رديف‌سازي[1076] بن‌بست‌ها ، ساختمان‌هاي بلند و كوتاه رابدون درك واقع‌گرايانه انتقادي بپذيرد و يا مورد هجوم قرار دهد: تا اينجا اين امر فقط تا حدودي در مورد اثر حاشيه‌‌اي ” بازساماندهي شهري در امريكا“ هنري رايت صادق است. كتاب ” باغ‌شهر“ابنزر هوارد تاكنون مهمترين كتاب در زمينة ارائه‌ي مفهومي جديد از شهر بوده است كه اوّل بار در سال 1898 م. تحت عنوان ” فردا “ منتشر شد. كتاب ” شهرفردا “ اثر لوكوربوزيه به لحاظ اقتصادي تقريباً كتابي بي‏ضرر و نظير پرخاشجويي كودكانه’ معماران آسمانخراش‌هاي نيويورك در دهة بيست قرن بيستم ماشين محور مي‌باشد: امّا كتاب بعدي وي ” شهر درخشان“ نشان دهنده‌ي يك گام به جلو مي‌باشد . مي‌توان ” شهر در حال ناپديد شدن “‌ فرانك لويد رايت را درتضاد صوري با لوكوربوزيه ديد، كه در آن جا امكان حداكثري تمركززدايي ذيل شرايط فناوري مدرن به نمايش در مي‌آيد. بسياري از كتابهاي فني دربارة برنامه‌ريزي شهري كه در حال حاضر انتشار مي‌يابد، تلاشهايي در جهت رازورانه ساختن اقدامات گذشته و انطباق ناچيز با ضرورت‌هاي جديد مي‌باشد: نسخه‌هاي اين نوشته‌ها را مي‌بايست معكوس به كاربرد: ”خوب فقط براي همين امروز“. 
10: مسكن و معماري
در واحدهاي كوچكتر، در املاك مسكوني و واحدهاي‏ همسايگي، فرصت بيشتري براي اقدام يكاسه با شهر به عنوان يك ‌كّل نهفته است. در اين خصوص به كار تحسين‌برانگيز ”مسكن مدرن“  كاترين بوئر كه بالاخص در زمينة تحليل زيباشناختي مطلوب است، مراجعه نمائيد كه طرح‌ها و عكسهاي متنابهي را از ساخت و سازهاي واقعي نشان مي‌دهد. مرور موشكافانه‌ي ” سازماندهي دورباره‌ي شهري در امريكا“ اثر هنري رايت احتمالاً مهمترين مدخل ممكن  از منظر طراحي است. از آن جايي كه انديشة انسجام و معاصر بودن، البته از ديدگاه كتاب حاضر ، نقش ويژه‌اي در طراحي معاصر داشته‌اند اجازه بدهيد در اين خصوص توجه شما را به دوكتاب كه مستقيماً با مسئله‌ي زيباشناختي و اجتماعي فرم سروكار داشته‌اند يعني كتاب ” معماري مدرن“ اچ.آر. هيچكاك و كتاب ” ساختمان مدرن“ والتر كورت‌ برندت[1077]  جلب نمايم . تك‌نگاري‌هاي مربوط به اف. ال. رايت، گروپيوس، اود، لوكوربوزيه و ديگران، قطعاً مشاوران اميني در راستا مي‌باشند.
11: اهميت پيمايش
اسناد عمده دربارة شهرها در قياس با خود شهرها در مرتبه‌ي دوّم اهميت قرار مي‌گيرند. سندسازي عمدتاً مرهون راسكين مي‌باشد، هر چند كه درهمين اثنا، باستان‌شناسان بعد از شلمان[1078] نشان داده‏اند كه چه مقدار از گذشته را مي‌توان بدون استفاده از اسناد مكتوب بازيافت. حتي چشم‌انداز و طرح اوليه‌ي شهر مي‌تواند در سنگها حفظ شده‌باشد ــ نظير نهرهاي لندن ــ و با اين كه از مدت‌ها قبل زير خروارها خاك قرار گرفته‌اند اما همچنان در معابر يا اسامي مكان‌ها تداوم مي‌يابند. محقق مشتاق به محض آن كه وارد شهر مي‌شود از زمين‌شناسي و اقليم آن اطلاع حاصل مي‌كند: موقعيت شهر، تركيب معابر، وضعيت بازشوها، خانه‌هاي برجاي مانده، خرابه‌ها، همگي سرگذشت خودرا روايت مي‌كنند: زيرا اين در حالي است كه آمد و شد خيابان‌ها، رودخانه، بندر، حركت و ايماء و اشاره‌هاي ساكنان، داستان خود را به سِند عمومي اضافه مي‌كنند.
بررسي اوليه‌ي شهر مي‌بايست تصادفي و اجمالي باشد: اين بررسي به آن چه ديده مي‌شود و بي هيچ نظم خاصي اتفاق مي‌افتاد، بي‌هيچ تمايلي براي پيش‌بيني و مسيرهاي از پيش تعيين شده يا ”ميان‌برهايي“ كه در واقع مي‌توانند امكانات تجربه‌ي نو را بي‌اثر سازند محدود مي‌شود. آدمي مي‌بايد به شكلي كنش‌پذير در درياي دريافت‌هاي حسّي غرق شود. هنگامي كه نخستين مرحلةبه سرانجام رسيد، مي‌بايد به دنبال فرصت تبديل شدن به بخشي از شهر، حتي به اندازه‌اي ناچيز را غنيمت شمرد: اين فرصت‌ها را مي‌توان در خريد از فروشگاهها و بازارها، بازديد از خانه‌ها (اگر امكان‌پذير باشد) و بالاتر از همه انجام برخي كارهاي مشخص (اگرامكان آن فراهم‌گردد) خلاصه كرد. فقط پس از شناور شدن كامل در صحنه‌ي شهري است كه مي‌بايد تلاش نمود آن‌را به شكلي مدون از مركز به پيرامون در حومه و سپس بالعكس از آنجا به هسته‌ي اصلي مورد شناسايي قرارداد. در اين مرحلةاستفاده از دوربين، دفترچه‌هاي يادداشت و شستي طراحي مفيد فايده خواهد بود. در اين مرحلةاست كه مي‌توان به كتابچه‌‌‌‌ي راهنما يا تاريخچه‌ي محلي مراجعه نمود، آن هم نه به شكل يك نقشه كه در جيب جاي‌گيرد، بلكه اين امر به صورت مشورت بعد يا قبل از مسافرت يا پياده‏روي صورت مي‌پذيرد. با اين حال حكم و دستود وودورث را مي‌بايست بخاطر داشت زيرا برخلاف فعاليت هدفمند فكري و مفهوم عمل‌گرايانه‌ي مرسوم ما مي‌باشد: ”تصور كنيد . . . هيچ چيز به خود‌‌ي خود آشكار نخواهد شد، اما مي‌بايست همچنان به جستجوي خود ادامه دهيم“ تسليم منطقي ] به معناي آمادگي دريافت[ قرينه‌ي مهمي براي فعاليت عميق است: تحقيق را هرگز نمي‌توان به جهت ضرورت تأمل و تفكر كنارگذارد.
12: موزه‌ها و كتابچه‌هاي راهنما
شناخت تفصيلي حداقل يك شهر براي دانشجويان علوم شهري الزامي است: شناختي تفصيلي و كثيرالوجه، تقويت شده و متداوم طي چندسال از مشخصات اين روند شناسايي است. در تاكيد بر مطالعات شخصي، براي اين كه اين بررسي‌ها به پايه‌اي براي مطالعة بصري و تجربه‌ي دست اوّل تبديل شوند، محقق مي‌بايست به ديدار موزه‌ها برود. من در موزه‌هاي لندن، هامبورگ، اولم، اگسبورگ، ادينبورو، و پاريس چيزهاي ارزشمند زيادي يافته‌ام؛ با اين حال مي‌توان نظير آن‌ها را در شهرهاي ديگر، از جمله نيويورك، بالتيمور، سلم[1079]  در آمريكا با مصالح و موضوعات غني يافت. متأسفانه بسياري از موزه‌هاي شهري به نحو نامطلوبي طبقه‌بندي شده و از ديدگاه شهري بي‌معناهستند: بدين ترتيب كه انباشته از چيزهاي عجيب و غريب و عتيقه‌جات مي‌باشند. حتي هنگامي كه اين موزه‌ها از مدل‌ها و نقشه‌ها استفاده مي‌كنند، اشياء معمولاً توسط كساني تنظيم و تركيب مي‌شوند كه در آن‌ها حسّ عتيقه‌شناسي بر علقه‌ي اجتماعي و فرهنگي موجود در فرايندهاي حيات شهري سيطره دارد. كارهاي زيادي هنوز مي‌بايد در زمينة طبقه‌بندي مجدد و گزينش مجدد در مجموعه‌هاي موزه‌اي مربوط به شهر صورت پذيرد: بي شك در آينده با ورود افرادي توانا به هيأت‌ مديره‌ي موزه‌ها و متصديان آن تحولات بيشتري صورت خواهد پذيرفت: موزه‌ي شهري مناست، بخشي لاينفك از برنامه‌ريزي شهري هوشمندانه به شمار مي‌رود.
در رابطه با كتاب‌هاي راهنما، برسي‌هاي مبتني بر واقعيات بدكر[1080]، ميورهد[1081]، گريبن[1082] و ديگران، البته غيرقابل چشم‌پوشي هستند: در امريكا سري جديد كتابچه‌هاي راهنما به‌وسيلة فدرال رايترز پراجكت[1083]  زيرنظر وركس پروگرس ادمينستريشن[1084] ] اداره‌ي پيشرفت كار[ عرضه شده است كه به نحو زيبائي تصويرپردازي شده و بر انواع قديمي كتابچه‌هاي راهنما به لحاظ غناي تاريخي و جامعه شناختي و تلاش براي شرح و بسط منطقه‌اي رجحان دارد: اين حكم در مورد كتابچه‌هاي راهنماي نيوانگلندكه تاكنون منتشر شده است نيز صادق مي‌باشد. نقطه ضعف اين كتابچه‌ها فقدان نقشه‌هاي شهري در آن‌هاست. امّا در رابطه با نمايه‌هاي شهري، كارهاي جديد حتي از نوع اروپايي آن جاي كار بسياري دارد: نقشه‌هاي شهري به قدري كوچك هستند كه به استثناي طرح كلي و موقعيت بناهاي مهم، چندان براي دانشجويان كارآمد نيستند. هر شهري مي‌بايد نقشه‌هايي نظير نقشه‌هاي بريتيش اردوانس‌  سوروي [1085] در مقياس يك فوت]حدود سي‌سانت[ براي هر مايل]حدود1600متر[ باشد به نحوي  كه بتوان به تفصيل ، كاربري زمين را با كمك گرفتن از تصاوير هوايي مورد بررسي قرارداد. تصوير‌برداري هوايي به تنهايي اين كار را امكانپذير مي‌سازد و بازبيني ده‌ساله و تجديد نظرها و ضبط تغييرات شهري مي‌بايست بخشي از امور روزمره باشد. جايي كه چنين نقشه‌هايي موجود باشد، دانشجويان استفاده بهتري از آن‌ها به عمل خواهندآورد. در دايره‌المعارف‌ها هر دو شهر بروك‌هاوس و مير،داراي نقشه‌هاي كوچك مقياس زيبايي هستند


13: عكس‌ها و تصاوير متحرك
در راستاي شناخت شهرها مي‌بايد به ابزاري ديگر، يعني تصاوير متحرك اشاره كرد. فيلم‌هاي خبري هر چند كوتاه، امّا چشم‌اندازهايي مجمل از شهر را در هر گوشه از جهان نشان مي‌دهند؛ هراز گاهي در تصاويري قابل توجه، حال و هواي يك شهر به تصوير كشيده مي‌شود. بدين ترتيب لاكرمس هروي[1086] داراي سابقه و پيشينه‌ي فوق‌العاده عالي بود كه با صداقت  كامل شهر قرون وسطايي لاولندز[1087] را به تصوير كشيد گرچه نمايشنامه مضحكه‌اي بيش نيست، بااين حال واقعيت نهفته‌اي وجود دارد كه فراتر از البسه‌ي ] هنرپيشگان[ قرار مي‌گيرد. درام سينمائي تحت عنوان كامرادشافت[1088] اثر پابس[1089] دربارة معدنچيان آلمان و فرانسه، تمامي ابعاد محيط وحشتناك پارينه‌فني را در خود نهفته دارد؛ هيچ‌كس قادر نيست بندر اودسا را كه در فيلم مشهور اس. اس. پوتمكين ديده است فراموش نمايد، اين امر در مورد چهره قهرمان مادريد پس از آن كه فاشيست‌ها آن را تخريب كردند درفيلم  ژوريس ايون[1090] نيز صادق است. اين‌ها نمونه‌هايي بيش نيستند: هنر تكامل يافته‌تر تصاوير متحرك، بدون توسل به سفرنامه‌هاي سطحي و كسل‌كننده؛ بي‌شك دستاوردهاي بسيار پرباري را در اين حوزه به همراه خواهد آورد. 
شهرهايي كه داراي مجموعه‌هاي تصويري هستند، مورد توجه چشمگير بخش‌ عمومي و خصوصي مي‌باشند. مستندسازي پاريس توسط آگه[1091] و نيويورك توسط آلفرد استيليتز[1092] در اين خصوص از نمونه‌هاي شاخص به شمار مي‌روند؛ در عين حال ضمائم تصويري روزنامه‌ها به طور روزمره اين طرح‌ها را-با چاپ درخورتوجه-پشتيباني مي‌نمايند. در آمريكا فدرال آرت پروجكتز وابسته به وركس پروگرس ادمينستريشن(W.P.A) گنجينه‌اي از تصاوير با اهميت را تدارك ديده‌است. مجموعه‌هاي متعلق به عكاسان خصوصي نيز ، بالاخص در اسناد و مدارم نسل حاضر، مفيد فايده مي‌باشد. در دوره‌هاي قبلي، تصاوير چاپي، گراورسازي و حكاكي، كه من در اينجا ] كتاب فرهنگ شهرها[ بي‌هيچ محدوديتي از آن‌ها استفاده كرده‌ام، به لحاظ جزئيات تاريخي بسيار غني هستند: برخي از اين كتاب‌هاي مهم كه از نمونه‌هاي چاپي استفاده كرده‌اند در فهرست كتاب‌شناسي آمده است كه از جالب‌ترين بخش‌هاي كتاب‌شناسي است. فهرست كتاب‌شناسي گرچه به صورت گزيده آمده است تا حد مطلوب موضوع را پوشش مي‌دهد. به هر حال تا جائي كه امكان داشت از درج نشريات ادواري چشم‌پوشي كرده‌ام: خواننده، مآخذ ضروري را در كتاب‌شناسي‌هاي ويژه كه من در اينجا به آن‌ها اشاره كرده‌ام، از جمله در ”فهرست مجلات ادواري“ خواهد يافت.
 


































________________
[1] . Marcel Poëte
[2] . Pierre Lavedan
[3] . Necropolis 
[4] . Matthew Nowicki
[5] . Auschwitz 
[6] . Alva Aalto
[7] . Coventry 
[8] . La Ville radieuse
[9] . Museum Piece
[10] . The urban Prospect
[11] . Museum Piece
[12] . Form
[13] . Thomas Mann
[14] . Lübeck
[15] . Jermiah  (از پيامبران قرون شش و هفت قبل از ميلاد) (م.)
[16] . Girolamo Savonala (راهب، مصلح و شهيد ايتاليائي) (1498-1452) (م.)
[17] . Rousseau 
[18] . Ruskin 
[19]. Fintegration  (مفهوم يگانش از برابر سازهاي آقاي بهاءالدين خرمشاهي است) (م.)
[20]. disurbanization
[21]. Frederic La Play  (82-1806) از اولين جامعه شناسان فرانسوي 
[22]. Elisee Reclus  (1905-1830) از بانيان دانش جغرافيا در فرانسه  
[23] . W.H.Riehl
[24] . Kropotkin
[25] . Howard 
[26] . Grundtvig 
[27] . Geddes 
[28] . Chadwick 
[29] . Richardson 
[30] . Olmsted 
[31] . Parker 
[32] . Wright 
[33]. Dagon : داگون خداي ملي فلسطينيان است نيم‌تنه انساني و پاهاي آن به شكل دُم ماهي است. (م.)
[34] . Celtic Monacticism
[35] . چارلز كبير يا شارلماني (814-742 ب.م.) پادشاه فرانك‌ها (ساكنان باستاني ناحيه راين در آلمان) طي سالهاي 814-768 بعد از ميلاد.(م.)
[36] . Pugin شارل اگوستوس پيوژين (1838-1762 م.) معمار فرانسوي كه در انگلستان به باستان‌شناسي اشتغال داشت.(م.)
[37] . Ruskin 
[38] . Morris
[39] . Eotechnic 
[40] . Neotechnic 
[41] . Mainz ماينز: شهري در آلمان در ملتقاي دو رودخانه‌ي راين و ماين (م.)
[42] . Trier  ترير: شهري در آلمان در كنار رودخانه‌ي موزل- بنادر دورة روم (م.)
[43] . Elbe الب: رودخانه‌اي در اروپاي مركزي از غرب جمهوري چك سرچشمه گرفته و در جنوب‌غرب پس از عبور از آلمان به درياي شمال مي‌ريزد. (م.)
[44] . Lucas Cranch 
[45] . Wolfenbuttle 
[46] . Regensburg 
[47]. Pirenne 
[48]. Benedictines : پيروان سن‌بنديكته از قديسان مسيحي 530 بعد از ميلاد.  
[49] . Gernorde 
[50] . Kloster 
[51] . Burg 
[52] . Widow Imma 
[53] . Karnton 
[54] . Lewis The Piuns 
[55] . Normande 
[56] . Flander 
[57] . Aquitatine 
[58] . منطقه‌اي در جنوب غربي سرزمين فرانسه (م.)
[59] . Cistercians 
[60] . Pomer ania: ايالتي كه پيشتر در قلمرو آلمان قرارداشت و اينك عمدتاً جزء لهستان مي‌باشد (شمال غرب لهستان)
[61] . Agsborg 
[62] . Von Below 
[63] . Dinkelsbuhl
[64] . J.A.Watteau (1819-1736م.) نقاش فرانسوي
[65] . Ewing Galloway 
[66] . Rothenburg-an-der-tauber
[67]. Segovia:  شهري در بخش مركزي اسپانيا كه توسط رومي‌ها بنا شد.
[68]. Hanseatic League : اتحاديه‌اي قرون وسطايي از شهرهاي شمالي آلمان و كشورهاي همجوار براي ارتقاء و حمايت از تجارت.(م.)


[69] . Lubeck 
[70] . Landstrasse 
[71] . Travemunde 
[72] . Buldenbrooks 
[73] . Thomas Mann 
[74] . Catherin Baur 
[75] . Heilige Geist 
[76]. Hansa : منظور همان اتحاديه‌ هانسيك مي‌باشد. 
 
[77] . Rouen 
[78] . Geoffery Chaucer (1400-1340م.) شاعر انگليسي
[79] . economium واژه‌اي است مركب،كه با پسوند  ium ساخته ميشود ك اين پسوند حالت تضغيري دارد. بدين ترتيب معني اين واژه عبارت از ”اقتصادك“ يا ”اقتصاد كوچك“ ميشود.
[80] . Low Countries
[81] . كشوري قرون وسطايي در غرب اروپا، كه امروزه شامل ايالت‌هاي فلاندر غربي و شرقي در بلژيك و بخش‌هاي همجوار آنها در فرانسه و هلند مي‌باشد.
[82] . Boissonade 
[83] . Scadders
[84] . Maine 
[85] . Gascony 
[86] . Tout
[87] . Hansa:  اتحاديه هنساتيك (م.)
[88] . Lorris 
[89] . Germanic Law 
[90] . Tithe 
[91] . Thomas a Becket 
[92] . Chalice Well 
[93] . Glastonbury 
[94] . J.of Arimathea: از اعضاي شوراي اورشليم. ضمناً آرامتي شهري در فلسطين باستاني بود. جوزف آرامتي از اعضاي شوراي سن هدرين بود كه پيكر عيسي مسيح را در معبد قراردادند. شوراي سن‌هدرين مركب از 71خاخام بود كه در كليه امور صلاحيت دخالت داشت. (م.)
[95] . Holy Grail. جامي كه حضرت مسيح در شام آخر از آن استفاده كرد و آخرين قطره خون وي بر روي صليب توسط جوزف آرامتي در آن جام قرارگرفت.(م.)
[96] . Clastrum: اتاق‌ يا فضايي كوچك و محصور براي عزلت‌نشيني. (م.)
[97] . Elks: اعضاي انجمن‌هاي برادري براي شركت در امور خيريه (م.)
[98] . Odd Fellows: اعضاي انجمن اجتماعي و خيريه‌ي سرّي كه در قرن هيجدهم در انگلستان نضج يافت. (م.)
[99] . Worms 
[100] . Gross 
[101] . Ashley 
[102] . Dihio 
[103] . W.James: از بانيان فلسفه‌ي عمل‌گرا در اواخر قرن نوزدهم و اوايل قرن بيستم در امريكا. (م.)
[104] . Schevil 
[105] . سالهاي 1901-1837 م. دور سلطنت ملكه ويكتوريا در انگلستان (م.)
[106] . Universitas 
[107] . Cloth 
[108] . Ypres: ويپرس (در تلفظ انگليسي)شهري در غرب بلژيك (م.)
[109] . Fuggeri 
[110] . Jacob Fugger 
[111] . Zeilenbau
[112] . High 
[113] . Magdalen
[114] . منظور اوضاع درهم ريخته مي‌باشد.(م.)
[115] . Hardwick 
[116] . Violet-le-Duc
[117] . Heyne 
[118] . Kent
[119] . Fitz Stephens (1950-1882م.) شاعر و رمان نويس ايرلندي (م.)
[120] . Middlesex 
[121] . Herefordshire
[122] . Chilten Hundreds 
[123] . Chilten Hundreds 
[124] . Botero
[125] . Stow 
[126] . St.Mary Bow
[127] . John Rotham
[128] . Hosier’s Lane 
[129] . Thorndike 
[130] . Bruni 
[131] . Leland
[132]  . Riga:  بندر و پايتخت لاتويا 
[133] . Guarinonius 
[134]  .  Fabiaux  : داستان‌هاي كوتاه اسطوره اي شعراي قرون وسطي در فرانسه. (م.)
[135]  . Albrecht Durer: (1471-1528م) نقاش و حكاك آلماني. (م.)
[136] - Piers Plowman 
[137] . Tvborn brook 
[138] . Zitta 
[139] . G Bauer  ملقب Georgius Agricola (1555) مورخ, پزشك و پيشگام در علوم كاني اهل آلمان. (م.) 
[140] . Maison Rustique 
[141] . Heil 
[142] . Konstanc : شهري در آلمان (م.)
[143] . Cockneys 
[144]  . Samuel Pepys (633-1703م). وقايع نويس و دريانورد انگليسي.(م.)
[145] . Fitz.Stephens 
[146] . triptych: تابلوئي متشكل از سه قسمت كه به هم لولا شده اند.(م.)
[147] . White Chapel  : ناحيه اي در شرق لندن.(م.)
[148] . Plain Palais 
[149]  . Maria Montessoris : (1870-1952) آموزگار ايتاليائي. (م.)
[150] . Spengler 
[151] . St.Gall 
[152] . Montpazier 
[153] . Montséqur
[154] . Etruscan: صفت اتروسكا، كشوري باستاني ميان رودخانه‌هاي آرنو و تيبره. امروزه تقريباً بر ايالت توسكاني ايتاليا منطبق مي‌باشد.(م.)
[155] . Hippodamus 
[156] . Piraeus 
[157] . Back Bay Fens 
[158] . Köln
[159] . Salisbury 
[160] . Parma 
[161] . Coulton 
[162] .  Sir Christopher Wren  : معمار انگليسي (1723-1632م.) (م.)
[163] . Goldene Dachl 
[164] . Langland 
[165] . Landshut 
[166] . Bavaria 
[167] . Heyne
[168] . Northampton
[169] -Holy rood 
[170] . ساروم نام باستاني شهر ساليسبوري در انگلستان است. (م.)
[171] . Salisbury 
[172] . Elias Holl 
[173] . منظور از شهرهاي مستعمره، نوشهرهايي مي‌باشند كه بدلايل مختلف در پهنه‌ي ملّي يا سرزمينهاي مفتوحه بنا مي‌شدند. (م.)
[174] .Reclus 
[175] . Francis Bacon 
[176] .Bazel 
[177] . Ypres
[178] . Louvain: شهري در بخش مركزي بلژيك. (م.)
[179] . The Block Death: طاعون قرن چهاردهم در اروپا كه يك چهارم جمعيت را به دام مرگ كشيد. (م.)
[180] . Henry Adams 
[181] .  اولين گناه بزرگ يا كبيره در فهرست هفتگانه‌ي گناهان پاپ گريگوري كبير. (م.)
[182] . Eugene Óneill 
[183] . Babbitt : شخصي كه معيارهاي طبقه‌ي متوسط در رابطه با حيثيت و‌ابرو را مستقيماً به موفقيتهاي مادي ارتباط مي‌دهد و از ارزيابي ارزشهاي هنري و فكري عاجز است.
[184] . Dumo
[185] . Romanesque
[186] . Lady churches 
[187] . Doge : قاضي القضات در جمهوري ونيز
[188] . Antwerp 
[189] . Albrecht Dürer 
[190]  . عيد عروج برابر 15 آگوست (م.)
[191]  . آلماني هايي كه سرزمين گل را به تصرف درآوردند. (م.) 
[192] . نمايش masque: برنامه تئاتري كه در قرون 16 و 17 براي شاهان، ملكه‌ها، يا اشراف اجرا مي‌شد و به شعر نوشته مي‌شد و با موسيقي، رقص و آواز همراه بود. (م.)
[193] . New Testament : اناجيل چهارگانه در كتاب مقدس به همراه كتاب اعمال رسولان، رساله‌هاي پولس رسول و مكاشفه‌ي يوحنا. (م.)
[194]  . Annunciation، 25 مارس . روزي كه جبرئيل بشارت تولد عيسي را به مريم داد. (م.)
[195]. Carcassonne : شهر قرون وسطايي در جنوب فرانسه(م.)
[196] . Burges 
[197]. Chipping Camden
[198] . Braunschweig 
[199] . Sir Richard Maunsell 
[200] . Calmar: شهري در شمال شرق فرانسه (م.)
[201] . Bannmeilenrecht
[202] . Hansa 
[203]  . Swabian Cities: قلمروهاي دوك نشين در آلمان قرون وسطي. (م.)
[204] . Rhenish League: شهرهاي منطقه‌ي رودخانه‌ي راين بالاخص در قلمرو آلمان. (م.)
[205] . Cinque Ports 
[206] . Lombardy  
[207] . Romagna 
[208] . Tuscany 
[209] . Umbria 
[210] . Marches 
[211] . Toynbee 
[212] . Dominican 
[213] . Franciscan 
[214] . Protestatism 
[215] . Robert Crowley 
[216] . William Langlan (1400-1332م.) شاعر انگليسي (م.)
[217] . Lady Meed 
[218] . Sir Horace Valpate 
[219] . Tom
[220] . Wern
[221] . Oratoiro 
[222] .Francios Rabelais  (1553-1494) نويسنده و طنزنويس فرانسوي (م.)
[223] . Thelema
[224] . Mendel
[225] . Artemidorus Dalidanus 
[226] . Dr. Sigmund Freud 
[227] . Aquinas
[228] . Ablertus Magnus : فيلسوف و متكلم مسيحي (1274-1225 م.)
[229] . Giotto(di Bondone) (1337-1266 م.) نقاش و معمار فلورانس.
[230] . Edward L. Tharndike  (1949-1874) روانشناس آمريكايي.
[231] . Francesco Petrarch  (1374-1304) شاعر و دانشمند ايتاليائي. (م.)
[232] . Avignon : شهري در جنوب شرق فرانسه- مقر پاپ طي سال هاي 77-1309 ميلادي. (م.) 
[233] . St.Boniface (754-680م.) غالباً به نام رسول يا قديس آلمان شناخته مي‌شود. (م.)
[234] . The Laws of Charlemagne : قوانيني كه توسط شارلمان (814-742) پادشاه فرانك‌ها طي سال‌هاي 814-768م. رواج يافت. (م.)
[235] . Glanvill 
[236] . The Five Orders 
[237] . Cantonal
[238] . Tout 
[239] .Westminster: بزرگترين ناحيه‌ي لندن، مقر مجلس عوام و  كاخ باكينگهام (م.)
[240] . Colbert 
[241] . Gides des chemin 
[242] . Gierk  
[243] . Iserlonn 
[244] . روبان قرمز اصطلاحي در زمينة سيطره‌ي ديوانساراري و به معني تلف كردن وقت مي‌باشد. و از روبان قرمزي كه پرونده‌ها را با آن مي‌بستند اقتباس شده است. (م.)
[245] . Tudors 
[246] . Macchiavelli 
[247]Bastion . : بيش آمدگي در ديوار حصار شهر براي تسهيل امر دفاع.(م.)
[248] . Guicciardini
[249] . Prospero Colonna 
[250] . Metz
[251] . Richelieu
[252] . Stow 
[253]  Frederick II . (1786-1712م) پادشاه پروس (1786-1740م) ملقب به فردريك كبير(م.)
[254]Albereche Durer .   (1471-1528م) نقاش و حكاك آلماني. (م.)
[255]Anderea Palladio .   (1508-1580م)معمار ايتاليايي. (م.)
[256] . Duke of Milan 
[257]Sebastien le Prestre vauban .   (1707-1633م.) معمار و مهندس نظامي فرانسوي. (م.)
[258] . به احتمال منظور مامفورد از كلمه شهر در اينجا گستردگي تشكيلات دولتي است و شايد هم به طور استعاري به ناحيه اي به همين نام در لندن اشاره دارد .
[259] . Position 
[260] . Stuart 
[261] . Boter 
[262] . Sombart 
[263] . Sorokin
[264] . Hotton 
[265] . Birmingham 
[266] . Max weber 
[267] .  Rent در نزد ريكاردو بخشي از ارزش توليدي زمين مي‌باشد كه به مالك زمين پرداخت ميشود. در نزد مارشال به معني درآمد حاصله از مالكيت زمين و ديگر منابع رايگان خداداد مي‌باشد. (م.)
[268] . Secular 
[269] .  Jacob Fugger (1525-1459) بازرگان و بانكدار آلماني. (م.)
[270] . Leon Battista Alberti (1472-1404م.) معمار و نقاش ايتاليائي. (م.)
[271] . Fillipo Brunelleschi (1446-1373م.) معمار و حكاك فلورانسي. (م.)
[272] . Paolo Uccello (1475-1397م.) نقاش ايتاليائي. (م.)
[273] . Farnese Palace 
[274] . Palladio 
[275] . Houssmann 
[276] . Mercier 
[277] .  Whitechapel: محله‌اي در شرق لندن. (م.)
[278] . Daniel Defoe 
[279] . Ludgate
[280] . Count Garden 
[281] . Andre Le Notre .(1700-1613م.) معمار و طراح فرانسوي. (م.)
[282] . Procrustes: مشتق از نام پروكرات، دزد افسانه‌اي يونان قديم كه اشخاص را مجبور ميكرد با پاهاي خود تختخواب درست كنند.(م.)
[283] . تجمل و سرمايه داري 
[284] . Sombart 
[285] . Tuileries : قصر سلطنتي پاريس كه به سال 1564م. در زمان كاترين‌دو‌مريس بنا شد.
[286] .  Fontainebleau: شهركي در شمال فرانسه (جنوب شرق پاريس) كه نام كاخ مشهوري نيز مي‌باشد كه مقرسلطان بود.
[287] . N. Sauvage 
[288] . Hotel de Fiacre 
[289] . Thomas Telford (1834-1757م. مهندس اسكاتلندي
[290] . J.L.Mac Adam (1836-1756م.)مخترع اسكاتلندي
[291] . Ball 
[292] . Olimpico
[293] . Vicenza
[294] . Scamozzi
[295] . Ranelagh Gardens 
[296] . Sir R.de Coverly 
[297] . Vauxhall Gardens 
[298] . كاغذهاي تماشاگر
[299] . Bath
[300] . Baden-Baden
[301] . Monte Carlo 
[302] . Saratoga
[303] . Dame Fashion: Dame لقبي است كه از سوي پادشاه يا ملكه‌ي انگلستان اعطا ميشود و معادل  Knight يا شواليه‌ زن مي‌باشد. (م.)
[304] . Vicomte d’Avenel 
[305] .Wordsworth 
[306] . City London 
[307]  . Margate : شهري در كنت شرقي در جنوب شرق انگلستان كه تفرجگاه ساحلي است.(م.)
[308]  .  Brighton : شهري در جنوب ساسكس در جنوبشرق انگلستان كه تفرجگاه ساحلي است.(م.)
[309]  . Ostend : بندري در شمال غرب بلژيك.(م.)
[310] .  Baden Baden : شهري در جنوب‌غرب آلمان.(م.)
[311] .  Carlsbad: شهري در غرب چكسلواكي با چشمه‌هاي معدني. (م.)
[312] . Tramonde
[313] .  Riviera : ساحل استراحتگاهي در امتداد مديترانه كه از مارسي در جنوبشرق فرانسه تا لااسپيزا در شمال غرب ايتاليا كشيده مي‌شود. (م.)
[314] .  Saratoga Springs : شهري در شرق نيويورك كه مكاني درماني است. (م.)
[315] . Atlantic City: شهري در جنوبشرق نيوجرسي در امريكا، تفرجگاه ساحلي.(م.)
[316] .  Broadway: خياباني طولاني در نيويورك در منطقه‌‌ي مانهاتان-كه به داشتن سالنهاي تئاتر شهره مي‌باشد.(م.)
[317] .  Fifth Avenue: خياباني در مانهاتان نيويورك و مشهور به فروشگاههاي تجملي.(م.)
[318] . Carton
[319] . Reform
[320] . Sir Christopher Wren( 1723-1632 م.) معمار انگليسي (م.)
[321] . Rembrand
[322] .Jean de La Bruyere : (1723-1632 م.) نويسنده‌ي فرانسوي. (م.)
[323] . Count Baldassare: (1529-1478) دولتمرد ايتاليايي. (م.)
[324] . (Cornucopia) ظرفي تزئيني و به شكل شاخ كه مظهر وفور نعمت بود.
[325]. Avenel 
[326] . Circumlocution Office: اصطلاحي كه نويسنده از چالز ‌ديكنز به‌عاريت گرفته و منظور ادارات دولتي است.(م.)
[327] . Vulcan: خداي آتش و فلزكاري در اساطير روم باستان. (م.)
[328] . Fishcher Fon Erlach 
[329] . Belvedere 
[330] . Nicholas Breton
[331] . The Council 
[332] . Abbey of  Thelema 
[333] . Rabelais 
[334] . Ford 
[335] . Hippolyte Adolphe Taine (1893-1828)فيلسوف و منتقد فرانسوي. (م.)
[336] . Vanity Fair رماني نوشته‌ي دبليو.ام.تاكري در خصوص هجو و ريشخند حماقت‌هاي ذات آدمي. (م.)
[337] . Regent 
[338] . Cremone
[339] . Bear Garden 
[340] . Coney Island : ساحل تفريحي در بخش بروكلين شهر نيويورك. 
[341] . مكتب متأخر هلني در ادبيات علم و فلسفه در سه قرن قبل از ميلاد. (م.)
[342] . Von Netteshyn
[343] . Paracelsus (1541-1493) فيزيكدان و شيمي‌دان سوئيسي. (م.)
[344] . naeus Julius Agricola  (93-37م.) ژنرال رومي. (م.)
[345] . Elector Agustus of Saxony 
[346] . Female Tatler 
[347] . Madelein 
[348] . Victories 
[349] . L’Etoile 
[350] . Rivoli 
[351] . Boos de Buluna 
[352] . Vesges 
[353] . Vendom 
[354] . Middle Class 
[355] . Boston
[356] . Baltemor
[357] . Brown Stone
[358] . Kensington: بخشي در غرب شهر لندن (م.)
[359] . Pimilco
[360] . Tiziano Veceli (Titian) (1576-1477) نقاش وينزي (م.)
[361] . Peter Paul Rubens (1640-1577) نقاش فنلاندي (م.)
[362] . Jean H.Fragonard (1806-1732) نقاش فرانسوي (م.)
[363] . Jolet 
[364] . Jozef Androw
[365] . Sir John Herengton 
[366] .  Mosaic Sanitation موزائيك صفت موزس (Moses) از رهبران بزرگ يهود دورة باستان مي‌باشد. (م.)
[367]  . Sycagogue محلي براي گردهمائي عبادي يهوديان (م.)
[368] . Mikveh 
[369] . 
[370] - bagino در لاتين به معناي حمام است. 
[371] . John Andreae 
[372] . John Andreae 
[373] . Sir John Vanbrugh (1726-1664) نمايشنامه‌نويس و معمار انگليسي. (م.)
[374] . Piers Plowman 
[375] . Robert Crowley 
[376] . Avenel
[377] . Gin 
[378] - Tyburn ميدان عمومي اعدام در لندن. (م.)
[379] . Wien 
[380] . Madrid 
[381] . Naples 
[382] . Berlin 
[383] . Prolectariat 
[384] . Westminster 
[385] . Wren 
[386] . Chelsea 
[387] . Roger North 
[388] . Dr.Barbone
[389] . Frederich the Great 
[390] . Piers Plowman 
[391] . Wen لقبي سلطنتي در انگلستان كه بيشتر به شهرها اعطا شده و به معني نگين و تاج  مرصع مي‌باشد.(م.)
[392] . Residenz Städte 
[393] . Mannheim 
[394] . Karisrune
[395] . Potsdam
[396] . München
[397] . Edinburgh
[398] . Nancy 
[399] . Aristocractica : اشرافيت 
[400] . Louis XIV
[401] . Madame de la vallie’re 
[402] . Karlsruhe 
[403] . Garches 
[404] . Meudon
[405] . Monuments
[406] . L’observatorie 
[407] . Champs Elyse’es 
[408] . Villa Noova
[409] . Bath
[410] . Vosges
[411] . Vendôme
[412] . Bloomsbury
[413] . Mayfair 
[414] . Belgrania
[415] . Mayfair 
[416] . Mayfair 
[417] . Streot
[418] . Avenue
[419] . Vitruvius  
[420] . Alberti
[421] . Giacomo Vignola (1573-1507) معمار ايتاليايي.
[422] . Palladio
[423] . Fanaticism
[424] . Fragonard
[425] . Jean Antonic Watteau (1721-1684) نقاش فرانسوي. (م.)
[426] . Jean Baptiste Greuze (1805-1725) نقاش فرانسوي. (م.)
[427] . Rococo 
[428] .  St.Johon of Patmos سنت‌جان از قديسين كليسا و از اهالي جزيره پاتموس از مجموعه جزاير دودكان يونان مي‌باشد. وي مؤلف مكاشفه‌ي يوحنا است.(م.)
[429] . Benedetto Croce  (1952-1866) فيلسوف، دولتمرد، منتقد و مورخ ايتاليايي(م.)
[430] . Peocrustes غارتگري در اساطير يوناني، كه قربانيان خود را براي هم‌اندازه‌ شدن با تختخواب پا مي‌بريد يا آنها را بقدري مي‌كشيد كه با تخت هم‌اندازه شوند. (م.)
[431] . Raphael 
[432] . De Vriese
[433] . Prado
[434] . Three angle 
[435] . John Ruskin  (1900-1819) منتقد ونويسنده‌ي انگليسي(م.)
[436] -  John Evelyn (1706-1620) وقايع نگار انگليسي (م.)
[437] . Ledoux 
[438] . John Smeaton  (1792-1724) مهندس انگليسي (م.)
[439] . John Rennie( 1821-1761) مهندس اسكاتلندي (م.)
[440] . Olympians : نخبه‌گان، برگزيدگان اجتماعي (م.)
[441] - Vested interests
[442] . Struldbrug : يكي از گونه‌هاي فناناپذير انساني كه در كتاب “سفرهاي گاليور” جاناتان سوفيت توصيف شده است كه پس از هشت سالگي دچار پيري زودرس شد و به تدريج تمامي نيروهاي ارتباطي خود را از دست داد و در قيموميت دولت قرارگرفت. (م.)
[443] . Covent Garden : بخش كوچكي در قسمت مركزي لندن كه بازارهاي اصلي شهر در آنجا مستقر مي‌باشد. (م.)
[444] . Aerofilms 
[445] . Covent Garden 
[446] . Maiden 
[447] . Half Monn
[448] . Oud
[449] . Rotterdam 
[450] . Hague 
[451] . Narden 
[452] . Wieringermeer 
[453] . Zuyder Zee: خور كم‌عمقي در درياي شمال در شمال غرب هلند، به وسعت 34×80 مايل كه بخش عمده‌اي از آن زهكشي وبه زمين كشاورزي مبدل شد. (م.)
[454] . Lebensruam 
[455] . Puritains پروتستان‌هاي انگليسي كه در دوران ملكه اليزابت و بعد از آن عليه آداب و رسوم كليساي كاتوليك روم قيام نمودند و طرفدار سادگي در عبادات و ايمان بودند. (م.)
[456] . Cinquecento سبك هنري متعلق به قرن شانزدهم در ايتاليا. (م.)
[457] . Rockie اسمي معادل زيد و عمر در فارسي و عربي. (م.)
[458] . Thomas Dekker (1632-1572) نمايش‌نامه نويس انگليسي.(م.)
[459] . George Chapman(1634-1559) نمايش‌نامه‌ نويس و مترجم انگليسي. (م.)
[460] . Nymphenburg 
[461] . Oud
[462] . G.Molire 
[463] . Johan Andrea
[464] . Pitter de Hooch (1688-1629) نقاش هلندي (م.)
[465] . Gotswolds 
[466] . Burford 
[467] . Bybury 
[468] . Three –Field System: نظام كشاورزي كه در آن زمين عمومي به سه بخش تقسيم مي‌شد يك يا دو بخش در آيش قرارمي‌گرفت و بخش سوم زير كشت ميرفت.(م.)
[469] .Bavaria 
[470] . Fourneyron 
[471] . Etechnic 
[472] . Spinoza 
[473] . Rembrandt 
[474] . Sir Anrhoney Vandyck(1641-1599) نقاش فنلاندي (م.)
[475] . Le Nôtre
[476] . Spengler 
[477] . Garnier 
[478] . Rivoli 
[479] . Schinkel 
[480] . James Adam (1794-1730) معمار و طراح مبلمان اسكاتلندي  Robert Adam (1792-1728) معمار اسكاتلندي (م.)
[481] . Charles Pierre L’Enfant(1825-1754) سرباز، معمار و مهندس امريكايي فرانسوي‌الاصل كه شهر واشنگتن دي.سي. را طراحي كرد. 
[482]  Charles Bulfinch(1844-1763) معمار امريكايي (م.)
[483] . Jefferson 
[484] . Rameé
[485] . Henry Benjamin Latrobe(1820-1764) مهندس و معمار امريكايي متولد انگليس.(م.)
[486] . Hard Times 
[487] . COketown
[488] . Adam Smith
[489] . Gin 
[490] . Mormons: فرقه‌اي از مسيحيت كه در سال 1830م. توسط ژوزف اسميت در امريكا پايه‌گذاري شد.(م.)
[491] . William Black (1827-1757) شاعر،حكاك و نقاش انگليسي. (م.)
[492] . Prance Garden 
[493] .Abbau 
[494] . W.Wheeler 
[495] . Unbulding 
[496] . Up-building 
[497] . Sperm Whales: نهنگي داراي ماده‌اي سفيد، چرب و روغني در ناحيه ي سر كه در ساختن شمع و غيره بكارگرفته مي‌شود. (م.)
[498] . در متن  right Whalesنوشته شده است. بنظر مي‌رسد با كلمه‌ي  White به معني سفيد اشتباه شده است. (م.)
[499]. Ruhr: ناحيه‌اي در آلمان. (م.)
[500] . Rhineland: حوزه‌ي رودخانه‌ي راين در آلمان. 
[501] . Non-city
[502] . Circumlocution Offices: مفهومي در نوشته‌هاي بالزاك و اشاره به كاغذ پراكني و كارهاي لغو و بيهوده در ادارات دولتي. (م.)
[503] . Homestead Law 
[504] . W.H.Riehl
[505] . burgomaster: شهردار در شهرهاي آلماني هلندي. (م.)
[506] . Herbert Spencer 
[507] . Anarchy 
[508] . Henry George (1897-1839) اقتصاددان امريكائي. (م.)
[509] . Progress and Paverty 
[510] . Thomas Spence 
[511] . Henry George 
[512] . Theodor Hertzka 
[513] . James Watt 
[514] . New Bedford : از شهرهاي انگلستان (م.) 
[515] -Fall River : از شهرهاي انگلستان  (م.)
[516] . Robert Owen 
[517] . Lille district 
[518] . Merseburg 
[519] . Ruhr district 
[520] . Black Country 
[521] . Allegheny-Great Lakes 
[522] . Town 
[523] . Hugh Miller 
[524] . Old Red Sandstone 
[525] . Irwell 
[526] . Witney 
[527] . Allegheny 
[528] . Midas: پادشاه افسانه‌اي فريجيا كه به هرچيزي دست مي‌زد به طلا تبديل مي‌شد و آپولو گوش وي را به شكل گوش خر درآورد. (م.)
[529] . Lambeth 
[530] . Lambeth 
[531] . Battersea 
[532] .Doblin 
[533] . Glasco 
[534] . Bambaei 
[535] . Dr. Willan 
[536] . Bradford 
[537] . Playfair 
[538] . Peel 
[539] .Fredric Angles 
[540] . Punch-and-judy show :نمايش منظوم براي كودكان كه در آن پهلوان كچل با زنش دعوا مي‌كند. (م.)
[541] . Moncie 
[542] . Indiana 
[543] . Robert 
[544] . Middle 
[545] . Gaskell 
[546] . Mabel Buar 
[547] . Bo Ccaccio’s Decameron
[548] . كاتوليسيسم: تعاليم مذهبي كليساي روم. (م.)
[549] . بابپتيسم: غسل تعميد. (م.)
[550] . Wesleyanism: پيروي از كليسايي كه بنيانگذار آن جان مزلي بود، اين گرايش از شعبه‌هاي پروتستانيسم مي باشد. (م.)
[551] . The Old Temple City 
[552]  . Dissenter:كسي كه از كليساي انگلستان جدا شده است. (م.)
[553] . Maison du Peuple
[554] . Rochdale 
[555] . Lazarus 
[556] . Dives 
[557] . Peabody 
[558] . Prince Albert 
[559] . Lord Shaftesbury 
[560] . Ruskin 
[561] . Octavia Hill 
[562] . Model Housing Associations 
[563] . Improuing the Dwellings of the Industrial Poor 
[564] . Crystal palace Exposition 
[565] . James Hole 
[566] . Langbourn
[567] . Mr. Alderman Waterlow 
[568] . East End
[569] .Doolittle 
[570]. John Howard  به احتمال مصلح امور زندان بوده است. (م.)
[571] . Olmsted 
[572]  . Coke town: شهرهايي كه در جوار معادن ذغال سنگ احداث مي‌شدند. (م.)
[573]  . Dombey از شخصيت‌هاي زمان‌هاي چارلز ديكنز مي‌باشند. (م.)
[574]  . Gradgrind از شخصيت‌هاي رمان‌هاي چارلز ديكنز مي‌باشند. (م)
[575] . None city 
[576] . Webbs 
[577] . Illustrated London News 
[578] . Lord Mayor 
[579] . Mr. Punch 
[580] . Exeter Hall 
[581] . Albert Hall 
[582] . Madison Square Garden 
[583] . Mechanics Halls 
[584] . Bartholomew 
[585] . Unwin 
[586] . Lex Adickes 
[587] . Ulm 
[588] . Conurbation 
[589]  . Neo technic- دوران اقتصاد جديد از قرن هجدهم به بعد. (م.)
[590] . Murdak 
[591] . Pre- Raphaelite: تعلق به گروهي از نقاشان قرن نوزدهم انگلستان كه آثارشان مبتني بر اصول هنري و عملي قرون وسطاي متاخر بود. (م.)
[592]  . Reckitt,  Coleman كه احتمالا دو مارك تجاري بوده اند. (م.)
[593]
[594] . Ure 
[595] . Dr.Edward 
[596]  . Insulou: خانه‌هاي به هم چسبيده در روم باستان. (م.)
[597] . Smoke Over 
[598] . Mechanicsuille 
[599] . Krupp 
[600] . Hanley 
[601] . Wedgwood 
[602] . Arnold Bennett 
[603] . An Old Wive’s Tale and Clay-hanger 
[604] . Schinkel 
[605] . Hammonds 
[606] . Gustave Doré
[607] . Harper 
[608] . Robert Owen 
[609] . Soan 
[610] . Philp Webb 
[611] . William Morris 
[612] . Wren 
[613] . Horace Walpole 
[614] . Pugin 
[615] . Scott 
[616] . Reade 
[617] . Behrendt 
[618] . Persius 
[619] . Conan Doyle سرآرتور كانن دويل (1930-1859) نويسنده داستانهاي شرلوك هولمز. (م.)
[620] . Downing Andrew Jackson  52-1815 معمار و طراح منظرامريكائي (م.)
[621] . ماده اي براي شفاف كردن سطوح (م.)
[622] - Cloisonne: شيئي تزئيني كه درآن رنگهاي مختلف بوسيله ي رشته اي ازفلزازهم جداميشوند. 
[623] . Whistler 
[624] . Jardin Anglais 
[625] . Pichelsberg 
[626] . Postdam 
[627] . J.M.W.Turner (1851- 1775م.) نقاش انگليسي. (م.)
[628] . J.Bentham (1832-1748م.) فيلسوف و دانشمند علوم سياسي اهل انگلستان. (م.)
[629] . G.Stephenson (1848- 1781م.) مهندس انگليسي. نخستين سازنده قطار حمل بار و مسافر. (م.)
[630] .Repton 
[631] .Gilpin 
[632] . Smithsonian Institution: مؤسسه اي كه درسال 1946 در واشنگتن دي.سي. از ميراث برجاي مانده ازجيمز اسميتسون براي ”نضج ونشر دانش“ بنيان گذاشته شد. (م.)
[633] . Faustus Verantius 
[634] .Seuern 
[635] . Albertus Magnus 
[636] . Joseph Paxton 
[637] . Bessemer
[638] . James Bogardus 
[639] . Leroy Buffington 
[640] . Major Jenney 
[641] . Home Insurance Building 
[642] . Leiter Building 
[643] . Louis Sulivan 
[644] . Janus .دراساطير يونان به الهه‌ي دروازه‌ها وآغاز و پايان اطلاق مي‌شود كه داراي دو چهره است كه يك چهره به عقب و يك چهره به جلو نگاه مي‌كند. كه در اينجا منظور دوگانگي  است. (م.)
[645] . Mars : (دراساطيررومي) خداي جنگ (م.)
[646] . Vulcan: (دراساطيررومي) خداي آتش و فلزكاري (م.)
[647] . Venus: (دراساطيررومي) الهه عشق و زيبائي (م.)
[648] . Van Wyck Brooks 
[649] . Soame Jenyns 
[650] . Clapham 
[651] . Lynd’s Middletown 
[652] . Olmsted 
[653] . Vaux 
[654] . Maison du Peuple 
[655] . Horta 
[656] . Hull House 
[657] . White chapel Art Gallery 
[658] . Mackintosh 
[659] . Fontainebleau: شهري دربخش مركزي فرانسه واقع درجنگلي به همين نام كاخي به همين نام نيز وجود دارد كه مقر پادشاهان فرانسه بوده است واينك به موزه تبديل شده است.(م.)
[660] . Barbizan: نام مكتبي درنقاشي كه درقرن نوزدهم توسط نقاشان منظردر فرانسه شكل گرفت. نام روستايي درشمال شرق فرانسه. (م.)
[661] . Arles: شهري درشمال شرق فرانسه كه نشانه هايي ازخرابه‌هاي رومي درآن مشاهده مي‌شود.(م.)
[662] . Worrpswde
[663] . Barnes 
[664] . St.John’s Wood 
[665] . Hampstead 
[666] . Bedford 
[667] . Frank Lloyd wright 
[668] . احتمالاً پرچين گياه مندارچه كه بسيار پرپشت است براي ايجاد مجراي آب استفاده مي‌شده است. (م.)
[669] . Sodom and Gomirrah: شهرهاي افسانه اي درحوالي بحرالميت كه به روايت انجيل، درنتيجه شرارت بالاخص لواط ساكنانش به آتش خشم الهي گرفتارآمدند. (م.)
[670] . G.G.Byron .لرد جورج گوردون بايرون(1824-1788م.)شاعرانگليسي.(م.)
[671] . A.Lamartine (1869-1790م.) دولتمرد، مورخ و شاعر فرانسوي. (م.)
[672] . Wemmick 
[673] . Teilstadt:كلمه آلماني مركب ازبخش،قطعه وشهر. (م.)
[674]. Godin 
[675]. Guise 
[676]. Salt
[677]. Saltaire
[678]. Caddbury
[679]. Bournecuille
[680]. Lever 
[681]. Port Sunlight 
[682]. Clarence Stein
[683]. Radburn 
[684]. Palsades 
[685]. Charles Eliot , Jr. 
[686] . John Storer 
[687] . Charing Cross 
[688] . Chadwick 
[689] . Simon 
[690] . Shaftesbury 
[691] . Buckingham 
[692] . Bellamy 
[693] . Munera Pulueris 
[694] . Thorstein Veblen 
[695] . Malthus 
[696] . Lavill Tentacvlaire: تمثيلي ازكلانشهرها كه شاخكهاي بهره كشي خود را در اقتصاد نقاط يك كشور و حتي جهان (متروپليس نيويورك ، لندن، توكيو…) فرو مي برند. (م.)
[697] . Sir Tite Barnacle 
[698] . Circumlocation Office 
[699] . منظور نويسنده ازهفت رم، هفت شهر بزرگ جهان درآن دوره مي‌باشد كه برجهان سلطه داشتند. (م.)
[700] . Henry Ford 
[701] . Rothshild 
[702] . Morgan 
[703] . Kurfűrstendamm
[704] . Victor Branford 
[705] . Cobbett 
[706] . Thompson
[707] . debulding 
[708] . Croton system 
[709] . Delft 
[710] . Wern 
[711] . Amstel 
[712]. Augean: الهه‌ي پلشتي در اساطير يونان، كه هركول در يك روز تمامي اصطبل‌هاي او را نظافت كرد. (م.)
[713] . Drancy 
[714] . Coney Island: ناحيه اي دربروكلين جنوبي در شهر نيويورك كه منطقه‌ي ساحلي وتفريحي است. (م.)
[715] . Catskills
[716] . Susquehanna 
[717] . Emerson
[718] . La Guardia 
[719] . Bronx 
[720] . Clapham 
[721] . Des Vosges 
[722] . Oak Park 
[723] . Wannsee bad 
[724]. Samuel Butler  (1902- 1835م.) نويسنده ي انگليسي. (م.)
[725] . Mercier 
[726] . Kingsway 
[727] . Siuthapton Row
[728] . Aldwych 
[729] . The Temple 
[730] . Blossmsbury Squares 
[731] . Spree رودخانه اي درآلمان شرقي كه ازشمال برلين به رودخانه ي هاول مي‌پيوندد.
[732] . Preussentum 
[733] . Spekulantentum 
[734] . Rienzi 
[735] . Pax Britannica طرح تحميلي بريتانياي كبير بر كشورهاي دشمن به خصوص در قرن نوزدهم. (م.)
[736] . شهر مردگان در اسطوره شناسي يوناني. (م.)
[737] . Henry Thoreau  : (1862 ـ 1817م) طبيعت‌گرا ونويسنده‌ي امريكائي (م.)
[738] . City 
[739] . Leipziger Strasse 
[740]. Wimbledon 
[741] . Wertheim 
[742] . Messel 
[743] . Meyer 
[744] . Schlesinger 
[745] . Carson 
[746] . Pirie 
[747] . Scott 
[748] . Mr.Lee Simanson 
[749] . Pergamon 
[750] . St.James
[751] . Nizhni Novgorod 
[752] . Hermitage: كاخي در لنينگراد كه توسط كاترين‌كبير ساخته شد و اينك به موزه‌ي هنر مبدل شده است. (م.)‌ 
[753] . Adlon 
[754] . Maxim 
[755] . Ritz 
[756] . Colony Club 
[757] . Balzac 
[758] . Cousin Pons 
[759] . C.Augustus :‌ متولد امريكا به سال 1974ـ1902م. هوانورد، اولين كسي كه پرواز بدون توقف را به تنهايي بر فراز آتلانتيك انجام داد.  (م.) 
[760] . Jules Romain :  شاعر، رمان‌نويس و نمايش‌نويس فرانسوي (1972ـ1885م) (م.) 
[761] . Aztec 
[762] . Arrows of the Chace 
[763] . Black House «خانه‌ي سياه» رماني از چارلز ديكنز (1852) (م.)
[764] . James Joyce 
[765] . Ulysse 
[766] . Leoplod Bloom 
[767] . Dr. Sigmund Freud 
[768] . Hassgesang 
[769] . Hang the Kaiser 
[770] . Righteous Lioyd George 
[771] . Russell Sage 
[772] . Oswald Spengler 
[773] . The Dechine of the West 
[774] . Arnold J. Toynhbee 
[775] . A Study of History 
[776] . Parasitopolis 
[777] . Patholopolis 
[778] . Eopolis 
[779] . Pile 
[780] . Polis
[781] . R.W.Emerson : (1882ـ1803م) مقاله‌نويس، شاعر و فيلسوف امريكائي. (م.)
[782] . مكتب متاخر هلني در قلمرو ادبيات، فلسفه و علوم، كه تلاش مي‌كرد مسيحيت وفلسفه‌ي يوناني را تركيب كند كه در نهايت به نضبح نو افلاطوني و گنوستيسم منجر شد. (م.) 
[783] . Tyrannopolis 
[784] . قيصر يا سزار عنوان امپرطوران رومي از آگوستوس تا ها دريان مي‌باشد. قيصرگرائي به معناي جباريت مي‌باشد. (م.)
[785] . Lumpenproletariat 
[786] . Filloppo Brunelleschi: معمار ايتاليائي (1446-1377م.) (م.)
[787] . Krilov 
[788] . Marseilles 
[789] . Provece:‌ ناحيه‌اي در جنوب شرق فرانسه، همجوار با درياي مديترانه. (م.)
[790] . Saint Paul :‌ (فوت 64 يا 67 بعد از ميلاد) فرزند يك شهروند رومي، يهودي دو آتشه كه بعدها به مسيحيت گرويد و مورد آزار قرار گرفت. (م.)
[791] . Benton Mackaye 
[792] . Setlement House مركز واحد همسايگي كه براي ارائه‌ي خدمات اجتماعي در محلات مركزي شهر ايجاد شده و به‌وسيلة مددكاران اجتماعي اداره مي‌شود. (م.) 
[793] . People's Palace  ـساختماني بزرگ براي تفريحات و سرگرمي‌هاي عمومي (م.)
[794] . Canon Barnett 
[795] . Jane Addams 
[796] . Whiteohapel 
[797] . Sauth Side
[798]  . اسقف آفريقاي شمالي و يكي از رهبران مسيحيت اوليه (430ـ354 بعد از ميلاد) (م.)
[799] . جري بنتام. (1832ـ1784) فيلسوف و دانشمند علوم سياسي اهل انگلستان (م.)
[800] . Dame Ngaio Marsh  :‌ (1982ـ1899م.) نويسنده‌ي نيوزيلندي (م.)
[801] . J.Wesley Powell  :‌ (1902ـ1834) كاشف (م.)
[802] . R.Pampelly 
[803] . Van Hise 
[804] . Mac Kaye 
[805] . Kropotkin 
[806] . Huntington 
[807] . Lioyd Morgan 
[808] . Whitehead 
[809] . W.Irving  (1859ـ1782م.) نويسنده‌ي امريكائي (م.) 
[810] . James Fenimore Copes (1851ـ1789م.) رمان‌نويس امريكائي (م.) 
[811] . Samuel Finley Breese Morse (1827ـ1791) ـ هنرمند و مخترع تلگراف از امريكا (م.)
[812] . Herman Melville (1891ـ1819) نويسنده امريكائي (م.)
[813] . Walter Whitman (1892-1819) والت ويتمن. شاعر و روزنامه نگار امريكايي (م.)
[814] . S.Stein 
[815] . Henry Wright 
[816]  . Buffalo :‌ شهري در غرب نيويورك (م.)
[817] . Machenzie 
[818] . De-building 
[819] . Cape Code  شبه جزيره‌اي در جنوب شرقي ايالت ماساچوست، بين خليج كيپ‌كد و اقيانوس اطلس. (م.)
[820] . Sandwich  شهري در شمال ايلينونز در امريكا .
[821] . Fawcett
[822] . Angkor خرابه‌هاي بر جاي مانده از شهري به همين نام در شمالغرب كامبوج ازامپراطوري خمر در عصر باستان. (م.)
[823] . Lassa  روستايي در شمالغرب كشور نيجريه (م.)
[824] . Bouilla baisse 
[825] . Marcel Proust 
[826] . Remembrance of Times Past 
[827] . Senlis 
[828] .Venus  الهه‌ي عشق و زيبائي در اساطير يونان (م.)
[829] . در Diana رومي به الهه‌ي شكار، بكارت و ماه اطلاق مي‌شود كه معادل آريتمس يوناني است. (م.)
[830] . Nibelvnger در اسطوره شناسي آلماني، يكي ازفرزندان بخارومه، كوتوله‌ئي كه در حلقه‌اي جادوئي و گنج طلا اسير بود و به‌وسيلة زيگفريد رهايي يافت. (م.) 
[831] . H.Louis Bergson (1941-1859) فيلسوف فرانسوي. (م.)
[832]. Appalachian  منطقه‌اي در شرق آمريكاي شمالي (م.)‌
[833] . G.P.Marsh 
[834] . Henry Thoean
[835] . Sir John Evelyn 
[836] . William Stanley Jevons  اقتصاددان و منطق‌دان انگليسي (1882-1835م) (م.)
[837] . Cascade Range  منطقه‌اي كوهستاني از شمال كاليفرنيا تا غرب كانادا. (م.)
[838] . Nennier 
[839] . Worringer 
[840] . Nevbuhl 
[841] . Dr.Smith 
[842] . Everglades 
[843] . Marthas Vineyard
[844] . Cape Hatteras National Seashore 
[845] . Tyrol منطقه‌اي در غرب اتريش و شمال ايتاليا (م.)
[846] . Coney Island ناحيه‌اي در بروكلين جنوبي در شهر نيويورك كه ساحلي و تفريحگاهي است. (م.)
[847] . Benton Mackaye 
[848] . Worcester  هم نام شهري در بخش مركزي ماساچوست و هم مركز كانتي وركستر شاير در غرب انگستان. (م.)
[849] . Manitoba استاني در بخش مركزي كانادا. (م.)
[850] . Saskatchewan  استاني در غرب كانادا. (م.)
[851] . Region-building 
[852]  .Felibrigistes  ساكنان جنوب شرقي فرانسه كه به زبان روميائي (زير مجموعه‌ي زبان هند واروپائي) سخن مي‌گفتند. (م.)
[853] . Provence  ناحيه‌اي در جنوب شرقي فرانسه. (م.)
[854] . Basque 
[855] . Catalan 
[856] . Fleming
[857] . Walloon 
[858]1 – مركز ايالت تگزاس در امريكا                                                        Austin
[859] . Auguste Comte
[860] . Frederic Laplay از اولين جامعه‌شناسان فرانسوي (1882-1806م)(م.) 
[861] . Maginot خطوط ماگنو، خط مرزي آلمان و فرانسه كه در زمان تصدي وزارت جنگ فرانسه توسط ماگنو قبل از جنگ جهاني دوّم احداث شد. (م.)
[862] . Branford 
[863] . W.Blak شاعر و نقاش و پيكرتراش انگليس (1827-1757م) (م.)
[864] . Poiters شهري در غرب ميانه‌ي فرانسه، كه انگليسي‌ها در جنگهاي يكصد ساله، حوالي اين شهر به سال 1356 ميلادي به پيروزي رسيدند. (م.)
[865] . Tony Garnier 
[866] . Le Corbusier 
[867] . Cubist 
[868]  .Post-Listerian  صفتي براي دورة متعاقب فعاليت‌هاي جوزف ليستر (1912-1827) جراح انگليسي، اولين نفر در استفاده از مواد شيميائي براي محو باكتري‌ها. (م.)
[869] . Dom Butler 
[870] . Benedictine فرقه اي مسيحي پيرو آئين بنديكت مقدس (م.) 
[871] . Sunnyside Gardens 
[872] . F.L.Ackermon , Architect 
[873] . Zeinlenbau احتمالاً شهري در غرب پنسيلوانيا (م.)
[874] . Rocke Feller 
[875] . Guggenheim 
[876] . Garnegie 
[877] . Nathaniel Hawthorne ‌  داستانويس امريكائي (1864-1804م) (م.)
[878] . Whitman 
[879] . Meluille 
[880] . Homestead Act  قانون مصوب كنگره‌ي امريكا به سال 1862 ميلادي كه در مقابل مبلغ اندكي 65 هكتار زمين براي هر شهروند كه پنج سال بر روي زمين كار مي‌كرد، واگذار مي‌شد. (م.)
[881] . L.H.Bailey   زيست‌شناس امريكائي (1954-1858م)(م.) 
[882] . F.J.Turner  مورخ امريكائي (1932-1864م)(م.)
[883] . Professor Howard Odum 
[884] . Chape Hill  شهري در كاروليناي شمالي (م.)
[885] . C.Sandburg  شاعر و شرح حال‌نويس امريكائي، بدنده‌ي جايزه‌ي ادبي پوليتزر (1967-1878م.) (م.)
[886]  . Vachel Lindsay شاعر امريكائي. (1931-1879م.) (م.)
[887] . Sherwood Anderson نويسنده‌ي امريكائي مضمون نوشته‌هايش بيانگر شورش انسان عليه جامعه‌ي صنعتي است. (1941-1876م.) (م.)
[888] . Theodore Dreiser رمان نويس امريكائي كه گرايش ناتوراليستي داشت. (1945-1871م.) (م.)
[889] . Sinchair Cather رمان نويس امركائي.‌برنده‌ي جايزه‌ي نوبل (1951-1885م.) (م.)
[890] .  Willam Sibert Cather نويسنده امريكائي (1947-1876م.) (م.)
[891] . Thomas H. Benton  دولتمرد امريكائي – مخالف گسترش برده‌داري (1858-1782م.) (م.)
[892] . Ellen A. G. Glasgow نويسنده امريكائي (1945-1874م.) (م.)
[893] . Julia Peter Kin
[894] . Jhon Gold Fletcher نمايشنامه نويس انگليسي (1625-1579م.) (م.) 
[895] . Jhon Crowe Ransom شاعر و هوادار انتقادگرايي جديد (1974-188؟م.) (م.)
[896] . S. Orne Jewett  رمان‌نويس و نويسنده‌ي داستان‌هاي كوتاه امريكائي (1909-1849م.) (م.)
[897] . Winslow Homer نقاش آبرنگ كار امريكائي ـ شبه‌‌ امپرسيونيست ـ منظرگرا (م.)
[898] . Albert P. Ryder نقاش امريكائي (1917-1847م.) (م.)               
[899] . G. Fuller  نقاش آمريكائي (84-1882م.) (م.) 
[900] . Rdoert L. Frost شاعر امريكايي برنده‌ي چهار جايزه‌ي پوليترز (1963-1874م.) (م.) 
[901] . E.A. Robinson شاعر امريكائي (1935-1869م.) (م.)
[902] . G.P.Marsh 
[903] . Chartes Eliot , II
[904] . Appalachian Trail 
[905] . Appalachian Trail 
[906] . Palisades 
[907] Professor Roland Dixon 
[908] . Rochdale شهري در جنوب شرق لانكشاير انگلستان كه در سال 1844م. اولين تعاوني تاسيس شد. (م.)                
[909] . Kief hoek 
[910] . Jones Beach , L.F. 
[911] . Chemmitz 
[912] . Dudok 
[913] . Richard Neutra 
[914] . Bridgeport (Black Rock)
[915] . Public Work Adminstratianl دولت فدرال سال‌هاي 44-1933م. كه پروژه‌هايي براي احداث طرح‌هاي ساختماني دولتي ارائه و به اجراء گذاشت.
[916] . Harlem Houses
[917] . Ten Eyck 
[918] . Lakeuiew Terrace 
[919]. Oblomove از شخصت‌هاي رماني به نام ابلوموف اثر ايوان گنچاروف نوسينده‌ي روسي است كه در سال 1812م. 
در شهري واقع در سواحل ولگا چشم به جهان گشود. و در سال 1819 ديده از جهان فرو بست. ابلوموويسم 
واژه‌اي براي تصرف خصوصيات ملي و اجتماعي يا فردي دال بر بي‌ حسي درمان‌ناپذير شخصيتي فاقد نيروي اراده و اعتماد به نفس است. رمان ابلوموف در سال 1364 شمسي توسط سروش حبيبي به فارسي برگردانده شده است. (م.)
[920] . Practical City 
[921] . C.Booth به روايت رايج چارلز بوث استاد پاتريك ‌گدس مي‌باشد، امّا پيترهال در اين باور پذيرفته شده ترديد دارد. (م.)
[922] . Toynbee 
[923] . A Study of History 
[924] . Charles Eliot استاد دانشگاه هاروارد. رياست اين دانشگاه طي سالهاي 1909-1869م. (م.) 
[925] .  Appalachian Trail مسير پياده‌روي، از كوههاي آپالاچيا (در شرق ايالات متحده) كه از مركز ايالت مينه سوتا تا شمال ايالت جورجيا امتداد دارد و طول آن 2050 مايل مي‌باشد. (م.) 
[926] . Benton Machaue
[927] . Shirley Center 
[928] . Hun 
[929] . Taylor Act 
[930] . Russell Sage  (1906-1816م.) سرمايه‌دار امريكائي، همسر مارگات اوليو ياسيج (1918-1828م.) از فعالين عرصه‌ي بشر دوستي.  (م.)
[931] . Fourier 
[932] . Godin
[933] . Sir Titus Salt 
[934] . Saltaire 
[935] . Pullman Illinois 
[936] . Wake Fileld 
[937] . James Silk Backingham 
[938] . Henry Geogre  اقتصاد دان امريكائي (97-1839م.) (م.)
[939] . Thomas Sharp 
[940] . Ltchworth 
[941] . Peter Kropotkin 
[942] . Hampstead Gardon Suburb 
[943] . Hilversum 
[944] . Ernst May 
[945] . Radburn 
[946] . boroughs : بخش هاي شهري در لندن (م.)‌
[947] . Counties : شهرستان (م.)‌
[948] . Becontree 
[949] . Zuyder Zee 
[950] . Improvar 
[951] . Columlla 
[952] . Hero of Alemxandria 
[953] . F.Brunelleschi (1446-1377م.) معمار ايتاليائي و سازنده‌ي كليساي سانتا ماريا دِل فيوره در فلورانس. (م.)
[954] . Banked Windows 
[955] . Ashmolean 
[956] . Community Planning 
[957] . P.Webb (1915-1831م.) انگليسي. عمدتاً به طراحي خانه پرداخت. به استفاده از موتيف‌هاي زياد از سبكهاي مختلف دست مي‌زد. به نشان دادن مصالح و نمايش عملكرد بخشهاي مختلف ساختمان علاقه داشت. به طراحي مبلمان و وسايل شيشه‌اي نيز مي‌پرداخت. (م.)
[958] . Panteheon 
[959] . Maison Carree 
[960]. امپراطور روم 305-284 بعد از ميلاد.  (م.)
[961] . Spalato نام ايتاليائي Split، بندري مهم در درياي آدرياتيك-ايتاليا (م.)
[962] . Henry Hobson Richard son : 86-1837 معمار امريكايي (م.)
[963] . Berlage 
[964] . Horatio Greenogh 
[965] . Le Corbusier 
[966] . Broodacre City 
[967] . Larkin Administration building 
[968] . Voy sey
[969] . C.R.Mackintosh  معمار و طراح اسكاتلندي (1928-1868) (م.)
[970] . Baillie Scote 
[971] . Lutyens 
[972] . Unwin 
[973] . Parker 
[974] . -Van de Velde  خانواده‌ي نقاش و منظره پرداز آلماني كه تصاوير جنگ‌هاي دريايي را نقاش مي‌كردند ويليام ون ولد پدر (93-1611)، ويليام پسر(1707-1633)، آدريان پسر (1672-1636)، (م.)
[975] . -Otto Wagner  معمار اتريشي (1918-1841) (م.) 
[976] . –Hons Hofmann   (1966-1880) هنرمند و معلم امريكائي متولد آلمان استاد واسيلي كاندينسكي، مؤسس مدرسه‌ي هنرهاي زيبا. (م.)
[977] . Adolf Loos  نويسنده و معمار اتريشي (1933-1870) (م.)
[978] . Peter Behrens معمار آلماني (1940-1868) (م.)
[979]  Poelzig 
[980] .Auguste Perret  معمار فرانسوي (1954-1874) (م.)
[981] . Jugendstil 
[982] . Bing 
[983] . Cubist
[984] . Structivist 
[985] . Marcel Duchamp (1968-1887م.) هنرمند فرانسوي، پيشگام دادائيسم، مكعب گري و فوتوريسم كه در ابتدا تحت تأثير پل سزان بود . وي غالباً از اشياء معمولي بعنوان ابزار هنري استفاده مي كرد. تاكيد وي در آثار هنري عمدتاً متوجه حركت بود. (م.)
[986] . Nemours : شهري در افريقاي شمالي كه توسط لوكوربوزيه و همكارش اچ.بريو طراحي شد. (م.)
[987] . Monier 
[988] . Sir Huge Platt 
[989] . Sir William Cook 
[990] . Pakeston 
[991] . Meyer 
[992] . Josef Lister (1912-1827م.) جراح انگليسي: بنيانگذار جراحي مدرن مبتني بر گندزدايي. (م.)
[993] -Josef Bramah (1814-1748م.) مهندس و مخترع انگليسي. 
[994] . خانم مارتا وب (1943-1858م.) سفالگر و شوهرش سيدني وب (1947-1859م.) اقتصاددان، مصلح اجتماعي ، نويسنده  سوسياليست انگليسي. (م.)
[995] . Downes and Blunt 
[996] . Van Nell 
[997] . Scherbergarten 
[998] . Eton: شهري در جنوب شرق انگلستان در ناحيه‌ي بِرك شاير. (م.)
[999] . شايد برخي چنين پندارند كه منظور نويسنده پذيرش هرج و مرج در روابط جنسي است، حال آن كه با امعان نظر مي‌توان در سنن و آداب ديني ما مسلمانان نيز امكان ]تلذذ جنسي[ را ملاحظه كرد، منظور صريح مامفورد اشاره به نيل به تلذذ جنسي و اجتناب از مخاطره‌ي كودكان ناخواسته مي‌باشد. (م.)
[1000] . Thomas More 
[1001] . Havelock Ellis (1939-1859م.) نويسنده و روانشناس انگليسي. (م.)
[1002] . Mark Antony. مرگ 11قبل از ميلاد. خواهر اگوستوس امپراطور روم و همسر مارك انتوني (ماركوس آنتونيوس) Mark Antony (30-830 ق.م.) ژنرال رمي، دوست سزار و دومين تيم سه نفره رقيب اكتاويان مشهور به اگوستوس (63ق.م. تا 14 بعد از ميلاد) اولين امپراطور روم (27ق.م. تا 14 بعد از ميلاد) (م.)
[1003] . كلئوپاترا: (30-69ق.م.) ملكه‌ي مصر (30-51ق.م.). (م.)
[1004] . Sargon of Akked : پادشاهي كه اولين و بزرگترين امپراطوري در تاريخ در 2300 قبل از ميلاد را بنيان نهاد . فرماندهي برجسته كه براي اولين بار ارتش دائمي بنيان نهاد. پايتخت امپراطوري وي اكد  بود. (م.)
[1005] . Ozymandias 
[1006] . Temple : به احتمال معبد بزرگ و حيرت‌انگيز ، واقع در شهر افه سوس مي‌باشد كه به آرتميس (الهه يوناني، دختر لتو و خواهر آپولو، شكارچي (زن) باكره و ملازم ماه) وقف شد. (م.)
[1007] . اين جمله‌ي نغز مامفورد به جمله‌اي از واگنر در پارسيفال شبيه است : «تنها همان سلاح زخم‌آفرين مرهم است بر زخم» (م.)
[1008] . Murano 
[1009] . Bermerhaven: بندري در شمال آلمان غربي (سابق) واقع بر مصب رودخانه‌ي ورسر. (م.)
[1010] . Wright : The Disappeaning City : عنوان مقاله‌اي از لوئيز مامفورد. (م.) 
[1011] . Wythenshawe 
[1012] . H. Breullot 
[1013] . Valhallas: اسطوره‌ي اسكانديناويايي؛ تالار اسطوره‌اي كه روح قهرمانان كشته شده در جنگ با الهه‌ي اودين (الهه خرد، جنگ، مرگ در فرهنگ اسكانديناوي) به جشن و سرور مشغولند. (م.)
[1014] . Victir Emmanel : لقب سه نفر از پادشاهان ساردينيا طي سالهاي 1946-1802 ميلادي. (م.)
[1015] . Vimy Ridge : محلي در شمال فرانسه، كه نيروهاي كانادايي در نوزده آوريل 1917 شكست سنگيني را بر نيروهاي آلماني در جنگ جهاني اول تحميل كردند و اين محل به نماد شكل‌گيري ملت مستقل كانادا مبدل شد. (م.)
[1016] . Eternal Lights 
[1017] . Nathaniel Hawthorne : (1864-1804م.) داستان نويس امريكايي. (م.)
[1018] . House of seven Gabels : عنوان رماني از ناتانيال هاثورن كه در 1851م. منتشر شد. (م.)
[1019] . Hadrian (138-76ق.م.) امپراطور روم طي سالهاي (138-117ق.م.) (م.)
[1020] . بورگرها، شهرنشينان شاخص قرون وسطي بودند. (م.)
[1021] . Regent 
[1022] . John Nash  (1835-1752م.) معمار و شهرسازانگليسي. (م.)
[1023] . Mies Van Der Rohe 
[1024] . R.Mathewson (1934-1881م.) معمار امريكائي .ملقب يه Hood . (م.)
[1025] . Palace Vendome 
[1026] . Taft 
[1027] - R.Van der Weyden (1464-1400م.) نقاش فلاندري (بلژيك) (م.)
[1028] - Pieter Breughel  (1569-1525م.) نقاش فلاندري كه صحنه‌هاي روزمرة زندگي را به تصوير كشيده است.  (م.)
[1029] . Ralf Valdo Emerson (1882-1803م.) شاعر و مقاله نويس امريكائي. (م.)
[1030] . Henry David Thoreau (1862-1817م.) عالم طبيعي و نويسنده‌ي امريكائي. (م.)‌
[1031]  . Walter Whitman (1892-1819م.) شاعر امريكائي (مشهور به والت ويتمن). (م.)
[1032] -اعضاي حزب فاشيست ايتاليا، كه پيراهن سياه يونيفورم آنها بود.  (م.)
[1033] -اعضاي حزب نازي آلمان، كه پيراهن قهوه‌اي جزئي از يونيفورم آنها بود. 
[1034] -لباسهاي فرم نيروي دريايي و هوايي امريكا. 
[1035] . Adolphe Appia طراح و تهيه كننده تئاتر (1928-1862 م.) (م.)
[1036] . Nidda 
[1037] . Robert Staughtin Lyds (1970-1892م.) جامعه شناس امريكائي و همسرش  Hellen Lynd (1982-1896م.) نويسندگان كتابي با عنوان (1929)  Middletown : A Study in Contemporary American Culture . (م.)
[1038] . Edward Bellamy (1898-1850م.) نويسنده ي امريكائي. (م.)
[1039] . Andrea Palladio (1580-1508م.) معمار ايتاليايي. (م.)
[1040] . Buckminster Fuller 
[1041] . Settlement house . مركز واحد همسايگي براي ارائه خدمات به محلات، كه توسط مدد كاران اداره مي‌شود. اولين اين مراكز توسط ساموئل اي. برنت در سال 1884 م . با نام تالار توين بي راه اندازي شد. (م.)
[1042] . John Stow 
[1043] . سالهاي 1603- 1558 ميلادي. دورة سلطنت ملكه اليزابت اوّل در انگلستان (م.)
[1044] . Urbanitas 
[1045] . بئاتريس وب (B.Webb) (1943- 1858) و شوهرش سيدني وب (1947- 1859) كه اولين بارون ناحيه پسفيلد بود. اقتصاددان، مصلح، نويسنده و سوسياليست انگليسي. (م.)
[1046] . ـ  Robert Staughto lynd (1970ــ1892) وهمسرش Helen Merrell (1982ــ1897) جامعه‌شناسان آمريكائي (م.)
[1047] . حداقل پنج شهر به همين نام در آمريكا وجوددارد. شايد هم در اينجا منظور از ميدل تاون شهر متوسط باشد. (م.)
[1048] . بنتون مك‌كي ( ؟ ــ 1879) جنگلبان، زمين‌شناس و برنامه‌ريز منطقه‌اي . آثار عمدة وي :The New Exploration (1928) . Town less Highway (1930) (م.)
[1049] . Road town 
[1050] . Edgar CHambless
[1051] . Poete
[1052] - Wilda 
[1053] . Maurer 
[1054] . Riehl
[1055] . Below 
[1056] . Bucher 
[1057] . Munera Pulueris 
[1058] . G.Bouth
[1059] . Mayhew 
[1060] . Leuer 
[1061] . Rowntree
[1062] . Outlook Tower 
[1063] . H. Carey 
[1064] . C. Zublin 
[1065] . C. H. Cooley 
[1066] . Sir Walter Raleigh (1618-1552 م.) مكتشف و نويسنده‌ي انگليسي عصر اليزابتي (م.)
[1067] . Boetero 
[1068] . . Sir Walter Raleigh (1618-1552 م.) مكتشف و نويسنده‌ي انگليسي عصر اليزابتي (م.) 
[1069] . Geoffrey Chahcer  (1400-1340 م.) شاعر انگليسي (م.) 
[1070] . W. Thackeray ( 1883ــ 1811 م.) رمان‌نويس انگليسي متولد هند. (م.)
[1071] . A. Trollope (1882ــ1815 م.) نويسنده‌ي انگليسي. (م.)
[1072] . J. Romain 
[1073] . Proffessor John Gans 
[1074] . Schultze-Naumburg 
[1075] . Gnetzburg 
[1076] . Zeilenbau 
[1077] . W. Curt Behrendt 
[1078] . Schleman 
[1079] . Salem 
[1080] . Baedeker 
[1081] . Murhead 
[1082] . Grieben 
[1083] . Federal Writers Projects 
[1084] . Work Progress Administration 
[1085] . British Ordance Survey 
[1086] . Lakermess Heroigue 
[1087] . Law Lands 
[1088] . Kameradschaft 
[1089] . Pabst 
[1090] . Joris Iven 
[1091] . Atget 
[1092] . A. Sties glitz